<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Anglie">
    <meta name="apple-mobile-web-app-capable" content="yes">
    <title>Anglie</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Karel Čapek: Anglické listy">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Anglické listy">
    <meta property="og:title" content="Anglické listy">
    <meta property="og:type" content="book">
    <meta property="og:book:author" content="Karel Čapek">
    <meta property="twitter:title" content="Karel Čapek: Anglické listy">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./anglicke_listy_005.html">
    <link rel="next" href="./anglicke_listy_007.html">
    <meta name="nb-order" content="2">
    <link rel="self" href="anglicke_listy_006.html">
    <meta name="nb-identifier" content="capek-anglicke-listy-43de805">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="9307" data-nb-chars="56486">
    <nav role="doc-toc">
      <ul class="plain section">
        <li><a href="anglicke_listy_005.html">Předmluva</a></li>
        <li><a href="anglicke_listy_006.html">Anglie</a></li>
        <li><a href="anglicke_listy_007.html">Cesta
            do Skotska</a></li>
        <li><a href="anglicke_listy_008.html">Severní
            Wales</a></li>
        <li><a href="anglicke_listy_009.html">Listy
            o Irsku</a></li>
        <li><a href="anglicke_listy_010.html">Zase
            v Anglii</a></li>
        <li><a href="anglicke_listy_011.html">Vy
            Angličané
            (K anketě Daily Heraldu)</a></li>
        <li><a href="anglicke_listy_012.html">Řeč
            do britského rozhlasu</a></li>
        <li><a href="anglicke_listy_013.html">Ediční poznámka</a></li>
        <li><a href="anglicke_listy_014.html">Život
            a doba spisovatele
            Karla Čapka v datech</a></li>
        <li><a href="anglicke_listy_015.html">První vydání knih Karla Čapka</a></li>
        <li><a href="anglicke_listy_016.html">Poznámky pod čarou</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./anglicke_listy_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="6"><span class="idea" data-nb-ref-number="1" id="idea1" data-nb-words="1" data-nb-chars="6">Anglie</span></h1>
        <section>
          <h3 id="první-dojmy" class="chunk" data-nb-ref-number="2" data-nb-words="2" data-nb-chars="11"><span class="idea" data-nb-ref-number="2" id="idea2" data-nb-words="2" data-nb-chars="11">První dojmy</span></h3>
        </section>
        <section>
          <p class="chunk" data-nb-ref-number="3" data-nb-words="106" data-nb-chars="647"><span class="idea" data-nb-ref-number="3" id="idea3" data-nb-words="106" data-nb-chars="647">„Musí se&nbsp;začínat od&nbsp;začátku,“ radil mi&nbsp;kdysi mistr Chauliac; ale jelikož jsem už&nbsp;deset dní na&nbsp;tomto babylonském ostrově, ztratil se&nbsp;mi&nbsp;začátek. Čím mám nyní začít? Opečeným špekem nebo výstavou ve&nbsp;Wembley? Panem Shawem nebo londýnskými strážníky? Vidím, že&nbsp;začínám velmi zmateně; ale co&nbsp;se&nbsp;týče těch strážníků, musím říci, že&nbsp;jsou rekrutováni podle krásy a&nbsp;velikosti; jsou jako bohové, o&nbsp;hlavu větší než lidé smrtelní, a&nbsp;jejich moc je&nbsp;neomezená; když takový dvoumetrový Bob na&nbsp;Piccadilly zvedne ruku, zastaví se&nbsp;všechny vehikly, utkví Saturn a&nbsp;Uran stane na&nbsp;své nebeské dráze čekaje, až&nbsp;Bob tu&nbsp;ruku spustí. Nikdy jsem neviděl něco tak nadlidského.</span></p>
          <p class="chunk" data-nb-ref-number="4" data-nb-words="140" data-nb-chars="826"><span class="idea" data-nb-ref-number="4" id="idea4" data-nb-words="140" data-nb-chars="826">Největší překvapení cestovatele je, najde-li v&nbsp;cizí zemi to, o&nbsp;čem stokrát četl nebo co&nbsp;stokrát viděl na&nbsp;obrázku. Užasl jsem, když jsem v&nbsp;Miláně našel milánský dóm nebo Koloseum v&nbsp;Římě. Je&nbsp;to&nbsp;poněkud příšerný dojem, protože člověk má&nbsp;pocit, že&nbsp;už&nbsp;tu&nbsp;někdy byl nebo že&nbsp;to&nbsp;už&nbsp;jednou nějak zažil, snad ve&nbsp;snu nebo kdy. Zarazí tě, že&nbsp;v&nbsp;Holandsku jsou opravdu větrné mlýny a&nbsp;kanály a&nbsp;že&nbsp;na&nbsp;londýnském Strandu je&nbsp;opravdu tolik lidí, že&nbsp;ti&nbsp;je&nbsp;z&nbsp;toho špatně. Jsou dva zcela fantastické dojmy: nalézt něco neočekávaného a&nbsp;nalézt něco hodně známého. Člověk se&nbsp;vždycky nahlas podiví, když zničehonic potká starého známého. Nuže, stejně jsem se&nbsp;podivil, když jsem nad Temží našel Parlament, na&nbsp;ulicích gentlemany v&nbsp;šedivých cylindrech, na&nbsp;křižovatkách dvoumetrové Boby a&nbsp;tak dále. Byl to&nbsp;překvapující objev, že&nbsp;Anglie je&nbsp;opravdu anglická.</span></p>
          <p class="chunk" data-nb-ref-number="5" data-nb-words="53" data-nb-chars="295"><span class="idea" data-nb-ref-number="5" id="idea5" data-nb-words="53" data-nb-chars="295">Ale abych přece jen začal od&nbsp;začátku, tedy nakreslil jsem vám obrázek, jak vypadá Anglie, když se&nbsp;k&nbsp;ní&nbsp;blížíte z&nbsp;Kanálu. To&nbsp;bílé jsou prostě skály a&nbsp;nahoře roste tráva; je&nbsp;to&nbsp;sice stavěno dosti důkladně, tak říkajíc na&nbsp;skále, ale mít pod nohama kontinent, lidi, to&nbsp;je&nbsp;přece jen solidnější pocit.</span></p>
          <p class="chunk" data-nb-ref-number="6" data-nb-words="1" data-nb-chars="0"><span class="idea" data-nb-ref-number="6" id="idea6" data-nb-words="1" data-nb-chars="0"><img src="./resources/01.jpg" alt="01"></span></p>
          <p class="chunk" data-nb-ref-number="7" data-nb-words="24" data-nb-chars="141"><span class="idea" data-nb-ref-number="7" id="idea7" data-nb-words="24" data-nb-chars="141">Dále jsem vám nakreslil Folkestone, kde jsem přistál. V&nbsp;západu slunce to&nbsp;vypadalo jako hrad a&nbsp;cimbuří; později se&nbsp;ukázalo, že&nbsp;to&nbsp;jsou komíny.</span></p>
          <p class="chunk" data-nb-ref-number="8" data-nb-words="234" data-nb-chars="1334"><span class="idea" data-nb-ref-number="8" id="idea8" data-nb-words="234" data-nb-chars="1334">Vystoupiv na&nbsp;zem shledal jsem s&nbsp;úžasem, že&nbsp;neumím a&nbsp;nerozumím ani slovo anglicky. Ukryl jsem se&nbsp;tedy do&nbsp;nejbližšího vlaku; naštěstí se&nbsp;ukázalo, že&nbsp;jede do&nbsp;Londýna. Cestou shledávám, že&nbsp;to, co&nbsp;jsem považoval za&nbsp;Anglii, je&nbsp;vlastně jenom velký anglický park: samé louky a&nbsp;palouky, překrásné stromy, staleté aleje a&nbsp;sem tam ovce, tak jako v&nbsp;Hyde Parku, patrně pro zvýšení dojmu. Ještě v&nbsp;Holandsku jsem viděl lidi zvedající zadky k&nbsp;nebi a&nbsp;pracující rukama v&nbsp;hlíně. Tu&nbsp;a&nbsp;tam jsou červené vilky; děvče kývá přes živý plot, alejí jede cyklista, jinak je&nbsp;tu&nbsp;kupodivu poskrovnu lidí; člověk od&nbsp;nás je&nbsp;zvyklý, že&nbsp;se&nbsp;na&nbsp;každé pídi země někdo mrví v&nbsp;hlíně. Konečně se&nbsp;vlak zavrtává mezi jakési divné domky; je&nbsp;jich sto docela stejných; pak zase celá ulice stejných; a&nbsp;zase; a&nbsp;zase. Dělá to&nbsp;dojem horečného násobení. Vlak letí kolem celého města, na&nbsp;němž leží nějaká hrozná kletba; neboť každý domek má&nbsp;u&nbsp;dveří z&nbsp;jakési zoufalé nutnosti dva sloupy. Další blok je&nbsp;zaklet k&nbsp;tomu, aby nesl samé železné balkony. Následující blok je&nbsp;navždy odsouzen k&nbsp;šedivým cihlám. Další ulici je&nbsp;určen zádumčivý a&nbsp;neodvratný osud mít modré verandy. Pak je&nbsp;celá čtvrť, jíž je&nbsp;pro nějakou neznámou vinu uloženo mít u&nbsp;každých dveří pět stupňů. Nesmírně by&nbsp;mi&nbsp;ulevilo, kdyby některý domek měl jenom tři; ale není to&nbsp;z&nbsp;jakési příčiny možno. A&nbsp;další ulice je&nbsp;celá červená.</span></p>
          <p class="chunk" data-nb-ref-number="9" data-nb-words="1" data-nb-chars="0"><span class="idea" data-nb-ref-number="9" id="idea9" data-nb-words="1" data-nb-chars="0"><img src="./resources/02.jpg" alt="02"></span></p>
          <p class="chunk" data-nb-ref-number="10" data-nb-words="72" data-nb-chars="377"><span class="idea" data-nb-ref-number="10" id="idea10" data-nb-words="72" data-nb-chars="377">Potom tedy jsem vystoupil z&nbsp;vlaku, padl do&nbsp;náručí dobrého českého anděla strážce, byl veden vpravo a&nbsp;vlevo, nahoru a&nbsp;dolů; říkám vám, je&nbsp;to&nbsp;děsné. Naložili mne do&nbsp;vlaku a&nbsp;vyndali mne v&nbsp;Surbitonu, těšili, krmili a&nbsp;uložili mne do&nbsp;peřin; i&nbsp;byla tma jako u&nbsp;nás, ticho jako u&nbsp;nás, a&nbsp;sny, které jsem měl, byly všelijaké, něco o&nbsp;lodi, něco o&nbsp;Praze a&nbsp;něco divného, co&nbsp;jsem už&nbsp;zapomněl.</span></p>
          <p class="chunk" data-nb-ref-number="11" data-nb-words="24" data-nb-chars="146"><span class="idea" data-nb-ref-number="11" id="idea11" data-nb-words="24" data-nb-chars="146">Chvála Bohu, že&nbsp;jsem neměl padesát stejných snů jeden za&nbsp;druhým. Buďte nebesa pochválena, že&nbsp;se&nbsp;aspoň sny nevyrábějí en&nbsp;gros jako londýnské ulice.</span></p>
          <h3 id="anglický-park" class="chunk" data-nb-ref-number="12" data-nb-words="2" data-nb-chars="13"><span class="idea" data-nb-ref-number="12" id="idea12" data-nb-words="2" data-nb-chars="13">Anglický park</span></h3>
        </section>
        <section>
          <p class="chunk" data-nb-ref-number="13" data-nb-words="120" data-nb-chars="772"><span class="idea" data-nb-ref-number="13" id="idea13" data-nb-words="120" data-nb-chars="772">Stromy jsou snad to&nbsp;nejkrásnější v&nbsp;Anglii. Také ovšem louky a&nbsp;strážníci, ale hlavně stromy, krásně plecité, staré, rozložité, volné, ctihodné a&nbsp;převeliké stromy. Stromy v&nbsp;Hampton Courtu, Richmond Parku, Windsoru a&nbsp;já&nbsp;nevím kde ještě. Možná že&nbsp;ty&nbsp;stromy mají velký vliv na&nbsp;torysmus v&nbsp;Anglii. Myslím, že&nbsp;udržují aristokratické pudy, historismus, konzervativnost, celní ochranu, golf, dům lordů a&nbsp;jiné zvláštní a&nbsp;staré věci. Byl bych asi náruživým labouristou, kdybych bydlil v&nbsp;ulici Železných Balkonů nebo v&nbsp;ulici Šedivých Cihel; ale sedě pod dubem křemelákem v&nbsp;Hampton Parku pocítil jsem v&nbsp;sobě povážlivou náklonnost uznávat hodnotu starých věcí, vyšší poslání starých stromů, harmonickou košatost tradice a&nbsp;jakousi úctu ke&nbsp;všemu, co&nbsp;je&nbsp;dosti silné, aby se&nbsp;udrželo po&nbsp;věky.</span></p>
          <p class="chunk" data-nb-ref-number="14" data-nb-words="108" data-nb-chars="651"><span class="idea" data-nb-ref-number="14" id="idea14" data-nb-words="108" data-nb-chars="651">Zdá se, že&nbsp;v&nbsp;Anglii je&nbsp;mnoho takových prastarých stromů; skoro ve&nbsp;všem, co&nbsp;tu&nbsp;člověk potkává, v&nbsp;klubech, v&nbsp;literatuře, v&nbsp;domácnostech, je&nbsp;nějak cítit dřevo a&nbsp;listí staletých, ctihodných a&nbsp;strašně solidních stromů. Tady vlastně člověk nevidí nic okázale nového; jenom podzemní dráha je&nbsp;nová, a&nbsp;proto asi je&nbsp;tak ošklivá. Ale staré stromy a&nbsp;staré věci mají v&nbsp;sobě skřítky, duchy výstřední a&nbsp;šprýmovné; také Angličané mají v&nbsp;sobě skřítky. Jsou nesmírně vážní, solidní a&nbsp;ctihodní; najednou to&nbsp;v&nbsp;nich nějak zaharaší, řeknou něco pitvorného, vyletí z&nbsp;nich drobet skřítkového humoru, a&nbsp;už&nbsp;zas vypadají vážně jako stará kožená židle; jsou asi ze&nbsp;starého dřeva.</span></p>
          <p class="chunk" data-nb-ref-number="15" data-nb-words="215" data-nb-chars="1228"><span class="idea" data-nb-ref-number="15" id="idea15" data-nb-words="215" data-nb-chars="1228">Nevím ani proč, ale tato střízlivá Anglie mi&nbsp;připadá nejpohádkovější a&nbsp;nejromantičtější ze&nbsp;všech zemí, které jsem viděl. Snad je&nbsp;to&nbsp;pro ty&nbsp;staré stromy. Nebo ne: to&nbsp;asi dělají trávníky. To&nbsp;dělá to, že&nbsp;se&nbsp;tady chodí po&nbsp;lukách místo po&nbsp;cestičkách. My&nbsp;ostatní si&nbsp;troufáme chodit jen po&nbsp;cestách a&nbsp;pěšinách; to&nbsp;má&nbsp;jistě ohromný vliv na&nbsp;náš duševní život. Když jsem viděl prvního gentlemana brouzdat se&nbsp;po&nbsp;trávníku v&nbsp;Hampton Parku, myslil jsem, že&nbsp;je&nbsp;to&nbsp;pohádkový tvor, ačkoli měl cylindr; čekal jsem, že&nbsp;pojede do&nbsp;Kingstonu na&nbsp;jelenu nebo že&nbsp;začne tančit, nebo že&nbsp;na&nbsp;něj přijde zahradník a&nbsp;strašně mu&nbsp;vynadá. Nestalo se&nbsp;nic, a&nbsp;konečně i&nbsp;já&nbsp;jsem se&nbsp;odvážil pustit se&nbsp;rovnou přes louku k&nbsp;onomu dubu křemeláku, který stojí na&nbsp;začátku tohoto listu na&nbsp;krásném palouku. Nestalo se&nbsp;nic dál; ale nikdy jsem neměl pocit tak neomezené svobody jako v&nbsp;tomto okamžiku. Je&nbsp;to&nbsp;velmi zvláštní: tady patrně člověk neplatí za&nbsp;škodné zvíře. Tady není o&nbsp;něm ponuré mínění, že&nbsp;pod jeho kopyty tráva neroste. Tady má&nbsp;právo jít po&nbsp;louce, jako by&nbsp;byl rusalka nebo velkostatkář. Myslím, že&nbsp;to&nbsp;má&nbsp;značný vliv na&nbsp;jeho povahu a&nbsp;světový názor. Otvírá to&nbsp;zázračnou možnost jít jinudy než cestou, a&nbsp;přitom sebe sama nepovažovat za&nbsp;škodnou, rošťáka nebo anarchistu.</span></p>
          <p class="chunk" data-nb-ref-number="16" data-nb-words="38" data-nb-chars="226"><span class="idea" data-nb-ref-number="16" id="idea16" data-nb-words="38" data-nb-chars="226">O&nbsp;tom všem jsem přemítal pod dubem v&nbsp;Hampton Parku, ale posléze i&nbsp;staré kořeny tlačí. Posílám vám aspoň obrázek, jak takový anglický park vypadá. Chtěl jsem tam nakreslit také jelena, ale přiznávám se, že&nbsp;jej zpaměti nedovedu.</span></p>
          <p class="chunk" data-nb-ref-number="17" data-nb-words="1" data-nb-chars="0"><span class="idea" data-nb-ref-number="17" id="idea17" data-nb-words="1" data-nb-chars="0"><img src="./resources/03.jpg" alt="03"></span></p>
          <h3 id="londýnské-ulice" class="chunk" data-nb-ref-number="18" data-nb-words="2" data-nb-chars="15"><span class="idea" data-nb-ref-number="18" id="idea18" data-nb-words="2" data-nb-chars="15">Londýnské ulice</span></h3>
        </section>
        <section>
          <p class="chunk" data-nb-ref-number="19" data-nb-words="432" data-nb-chars="2607"><span class="idea" data-nb-ref-number="19" id="idea19" data-nb-words="432" data-nb-chars="2607">Pokud se&nbsp;pak týče Londýna samotného, páchne povšechně benzínem, spálenou trávou a&nbsp;lojem, na&nbsp;rozdíl od&nbsp;Paříže, kde k&nbsp;tomu přistupuje zápach pudru, kávy a&nbsp;sýra. V&nbsp;Praze páchne každá ulice jinak; po&nbsp;této stránce není nad Prahu. Složitější je&nbsp;to&nbsp;s&nbsp;hlasy Londýna: tam uvnitř, na&nbsp;Strandu nebo na&nbsp;Piccadilly, to&nbsp;vám je, lidi, jako přádelna s&nbsp;tisíci vřeteny; to&nbsp;to&nbsp;drnčí, rachotí, přede, bublá, sviští a&nbsp;hrčí tisíci nacpanými motory, busy, auty a&nbsp;parními mašinami; a&nbsp;vy&nbsp;sedíte na&nbsp;střeše busu, který nemůže dál a&nbsp;drnčí naprázdno, protřásáte se&nbsp;jeho rachotem a&nbsp;poskakujete na&nbsp;místě jako divná vycpaná loutka. Pak jsou postranní ulice, gardens, squares, roads a&nbsp;groves a&nbsp;crescents až&nbsp;po&nbsp;tu&nbsp;mizernou ulici v&nbsp;Notting Hillu, kde toto píši: všeliké ulice Dvou Sloupů, ulice Stejných Mříží, ulice Sedmi Schůdků Před Každým Domkem a&nbsp;tak dále; nuže, zde jakési zoufalé variace na&nbsp;„i “ ohlašují prodavače mléka, bědující „jejej“ znamená prostě třísky na&nbsp;zatápění, „uó“ je&nbsp;válečný křik uhlíře, a&nbsp;příšerný řev delirantního námořníka zvěstuje, že&nbsp;nějaký chlapík veze na&nbsp;prodej pět hlávek kapusty v&nbsp;dětském kočárku. A&nbsp;v&nbsp;noci se&nbsp;tu&nbsp;milují kočky stejně divoce jako na&nbsp;střechách Palerma, přes všechny pověsti o&nbsp;anglickém puritánství. Jen lidé jsou tady tišší než jinde; mluví spolu jen na&nbsp;půl huby a&nbsp;koukají, aby už&nbsp;byli doma. A&nbsp;to&nbsp;je&nbsp;to&nbsp;nejpodivnější na&nbsp;anglických ulicích: tady neuvidíte ctihodné dámy povídat si&nbsp;na&nbsp;rohu o&nbsp;tom, co&nbsp;se&nbsp;stalo u&nbsp;Smithů nebo Greenů, ani somnambulně putovat milence čtyřručně se&nbsp;vedoucí, ani sedět na&nbsp;zápraží počestné občany s&nbsp;rukama na&nbsp;kolenou (mimochodem: tady jsem ještě neviděl truhláře, ani zámečníka, ani dílny, ani tovaryše, ani učně; tady jsou jen krámy, samé krámy, samá Westminster Bank a&nbsp;Midland Bank Ltd.), ani muže pijící na&nbsp;ulici, ani lavičky na&nbsp;rynku, ani zevlouny, ani povalovače, ani služky, ani penzisty, zkrátka nic, nic, nic; londýnská ulice je&nbsp;jen takové koryto, kterým život teče, aby už&nbsp;byl doma. Na&nbsp;ulicích se&nbsp;nežije, nekouká, nemluví, nestojí ani nesedí; ulicemi se&nbsp;jenom probíhá. Tady ulice není ten nejzajímavější lokál, kde vás potká tisícerá podívaná a&nbsp;promluví k&nbsp;vám tisíc dobrodružství; lokál, kde lidé pískají nebo se&nbsp;perou, hlučí, koketují, odpočívají, básní nebo filozofují, chodí na&nbsp;stranu a&nbsp;užívají života a&nbsp;dělají vtipy nebo politiku a&nbsp;shlukují se&nbsp;ve&nbsp;dvojice, v&nbsp;trojice, v&nbsp;rodiny, v&nbsp;zástupy nebo v&nbsp;revoluce. U&nbsp;nás, v&nbsp;Itálii, ve&nbsp;Francii je&nbsp;ulice jakási velká hospoda nebo veřejný sad, náves, shromaždiště, hřiště a&nbsp;divadlo, rozšířený domov a&nbsp;zápraží; tady je&nbsp;něčím, co&nbsp;nepatří nikomu a&nbsp;nikoho nesbližuje s&nbsp;ostatními; tady nepotkáváte lidi a&nbsp;věci, zde je&nbsp;jenom míjíte.</span></p>
          <p class="chunk" data-nb-ref-number="20" data-nb-words="101" data-nb-chars="609"><span class="idea" data-nb-ref-number="20" id="idea20" data-nb-words="101" data-nb-chars="609">Člověk u&nbsp;nás vystrčí hlavu z&nbsp;okna, a&nbsp;už&nbsp;je&nbsp;na&nbsp;ulici. Ale anglický domov není od&nbsp;ulice oddělen jen záclonou v&nbsp;okně, nýbrž ještě zahrádkou a&nbsp;mříží, břečťanem, trávníčkem a&nbsp;živým plotem, klepátkem na&nbsp;dveřích a&nbsp;odvěkou tradicí. Anglický domov musí mít svou vlastní zahrádku, neboť ulice mu&nbsp;není divým a&nbsp;rozkošným sadem; musí mít na&nbsp;zahrádce svou vlastní houpačku nebo hřiště, protože ulice mu&nbsp;není hřištěm ani zábavnou skluzavkou. Poezie anglického domova je&nbsp;zaplacena tím, že&nbsp;anglická ulice je&nbsp;bez poezie. A&nbsp;tady nikdy nepotáhnou ulicemi revoluční davy, protože ty&nbsp;ulice jsou na&nbsp;to&nbsp;příliš dlouhé. A&nbsp;příliš fádní.</span></p>
          <p class="chunk" data-nb-ref-number="21" data-nb-words="1" data-nb-chars="0"><span class="idea" data-nb-ref-number="21" id="idea21" data-nb-words="1" data-nb-chars="0"><img src="./resources/04.jpg" alt="04"></span></p>
          <p class="chunk" data-nb-ref-number="22" data-nb-words="135" data-nb-chars="832"><span class="idea" data-nb-ref-number="22" id="idea22" data-nb-words="135" data-nb-chars="832">Ještěže tu&nbsp;jsou busy, koráby pouště, velbloudi nesoucí vás na&nbsp;hřbetě skrze cihelnou nekonečnost Londýna. Je&nbsp;mi&nbsp;jednou ze&nbsp;záhad, že&nbsp;si&nbsp;nespletou cestu, ačkoli se&nbsp;většinou neřídí podle slunce ani podle hvězd, vzhledem ke&nbsp;zdejší oblačnosti. Nevím dosud, podle jakých tajných známek rozezná řidič Ladbroke Grove od&nbsp;Great Western Road nebo Kensington Park Street. Nevím, proč dává přednost tomu, ujíždět do&nbsp;East Actonu, místo aby jel do&nbsp;Pimlica nebo Hammersmithu. Je&nbsp;to&nbsp;totiž všechno tak podivně stejné, že&nbsp;nechápu, proč se&nbsp;vlastně specializoval na&nbsp;East Acton. Snad tam má&nbsp;domek, jeden z&nbsp;těch se&nbsp;dvěma sloupky a&nbsp;sedmi stupni u&nbsp;dveří. Ty&nbsp;domky vypadají trochu jako rodinné hrobky; pokusil jsem se&nbsp;je&nbsp;nakreslit, ale ať&nbsp;jsem dělal co&nbsp;chtěl, nedosáhl jsem výrazu dosti beznadějného; mimoto nemám s&nbsp;sebou šedivou barvu, kterou bych je&nbsp;natřel.</span></p>
          <p class="chunk" data-nb-ref-number="23" data-nb-words="59" data-nb-chars="368"><span class="idea" data-nb-ref-number="23" id="idea23" data-nb-words="59" data-nb-chars="368">Abych nezapomněl: Ovšemže jsem se&nbsp;byl podívat na&nbsp;Baker Street, a&nbsp;vrátil jsem se&nbsp;strašlivě zklamán. Není tam ani stopy po&nbsp;Sherlocku Holmesovi; je&nbsp;to&nbsp;bezpříkladně počestná obchodní ulice, jež nemá vyššího cíle než ústit do&nbsp;Regent’s Parku, což se&nbsp;jí&nbsp;po&nbsp;dlouhém úsilí téměř povede. Dotkneme-li se&nbsp;ještě stručně její podzemní stanice, vyčerpali jsme vše, i&nbsp;svou trpělivost.</span></p>
          <h3 id="traffic" class="chunk" data-nb-ref-number="24" data-nb-words="1" data-nb-chars="7"><span class="idea" data-nb-ref-number="24" id="idea24" data-nb-words="1" data-nb-chars="7">Traffic</span></h3>
        </section>
        <section>
          <p class="chunk" data-nb-ref-number="25" data-nb-words="255" data-nb-chars="1501"><span class="idea" data-nb-ref-number="25" id="idea25" data-nb-words="255" data-nb-chars="1501">Ale jakživ se&nbsp;nesmířím s&nbsp;tím, čemu se&nbsp;tady říká „traffic“, totiž s&nbsp;frekvencí na&nbsp;ulicích. Vzpomínám s&nbsp;hrůzou na&nbsp;den, kdy mne poprvé dovezli do&nbsp;Londýna. Nejdřív mne vezli vlakem, pak běželi nějakými nesmírnými zasklenými halami a&nbsp;strčili mne do&nbsp;mřížové klece, jež vypadá jako dobytčí váha; to&nbsp;je&nbsp;lift, a&nbsp;jelo to&nbsp;dolů ošklivou pancéřovou studní, načež mne vytáhli a&nbsp;prchali křivolakými podzemními chodbami; bylo to&nbsp;jako hrozný sen. Pak tam byl takový tunel nebo kanál s&nbsp;kolejemi, a&nbsp;tam přiletěl bručící vlak; hodili mne do&nbsp;něho a&nbsp;vlak letěl dál, a&nbsp;bylo tam těžké a&nbsp;plesnivé dusno, patrně z&nbsp;blízkosti pekla; načež mne znovu vyndali a&nbsp;běželi novými katakombami až&nbsp;k&nbsp;pohyblivým schodům, jež rachotí jako mlýn a&nbsp;ženou se&nbsp;do&nbsp;výše i&nbsp;s&nbsp;lidmi; říkám vám, je&nbsp;to&nbsp;jako horečka. Pak ještě několik chodeb a&nbsp;schodišť, a&nbsp;přes můj odpor mne vyvedli na&nbsp;ulici, kde mi&nbsp;kleslo srdce. Bez konce a&nbsp;přerušení se&nbsp;sune čtyřnásobný pás vehiklů: busy, supající mastodonti řítící se&nbsp;ve&nbsp;stádech s&nbsp;hejny lidiček na&nbsp;zádech; předoucí auta, náklady, parní mašiny, cyklisti, busy, busy, letící smečka aut, běžící lidé, traktory, ambulance, lidé šplhající jako veverky na&nbsp;střechy busů, nové stádo motorových slonů, tak, a&nbsp;teď to&nbsp;všechno stojí, mručící a&nbsp;drnčící příval, a&nbsp;nemůže to&nbsp;dál; ale ani já&nbsp;nemohu dál, vzpomínaje na&nbsp;hrůzu, kterou tehdy ve&nbsp;mně vzbudila představa, že&nbsp;musím přeběhnout na&nbsp;druhou stranu ulice. Podařilo se&nbsp;to&nbsp;s&nbsp;jistým úspěchem, a&nbsp;od&nbsp;té&nbsp;doby jsem bezpočtukrát překřižoval londýnské ulice; ale jakživ se&nbsp;s&nbsp;nimi nesmířím.</span></p>
          <p class="chunk" data-nb-ref-number="26" data-nb-words="1" data-nb-chars="0"><span class="idea" data-nb-ref-number="26" id="idea26" data-nb-words="1" data-nb-chars="0"><img src="./resources/05.jpg" alt="05"></span></p>
          <p class="chunk" data-nb-ref-number="27" data-nb-words="248" data-nb-chars="1361"><span class="idea" data-nb-ref-number="27" id="idea27" data-nb-words="248" data-nb-chars="1361">Tehdy jsem se&nbsp;vracel z&nbsp;Londýna zdrcen, zoufalý, zhroucen na&nbsp;duchu i&nbsp;na&nbsp;těle; poprvé v&nbsp;životě jsem pocítil slepý a&nbsp;zuřivý odpor k&nbsp;moderní civilizaci. Zdálo se&nbsp;mi, že&nbsp;je&nbsp;něco barbarského a&nbsp;katastrofálního v&nbsp;tom strašném nakupení lidí; prý jich je&nbsp;tady sedm a&nbsp;půl milionu, ale já&nbsp;jsem je&nbsp;nepočítal. Vím jenom, že&nbsp;první dojem z&nbsp;této veliké hromady byl skoro tragický; bylo mi&nbsp;úzko a&nbsp;bezmezně se&nbsp;mi&nbsp;zastesklo po&nbsp;Praze, jako když se&nbsp;malé dítě ztratí v&nbsp;lese. Ano, beze všeho se&nbsp;vám přiznám, že&nbsp;jsem se&nbsp;bál: bál jsem se, že&nbsp;se&nbsp;ztratím, že&nbsp;mne přejede autobus, že&nbsp;se&nbsp;mi&nbsp;něco stane, že&nbsp;jsem ztracen, že&nbsp;lidský život nemá ceny, že&nbsp;člověk je&nbsp;zvětšená bakterie hemžící se&nbsp;po&nbsp;milionech na&nbsp;nějakém plesnivém bramboru, že&nbsp;to&nbsp;je&nbsp;snad jen ošklivý sen, že&nbsp;lidstvo vyhyne nějakou hroznou katastrofou, že&nbsp;člověk je&nbsp;bezmocný, že&nbsp;se&nbsp;dám pro nic za&nbsp;nic do&nbsp;pláče a&nbsp;že&nbsp;se&nbsp;mi&nbsp;všichni budou smát: všech sedm a&nbsp;půl milionu lidí. Snad jednou později pochopím, co&nbsp;mne tak na&nbsp;první pohled vyděsilo a&nbsp;naplnilo nekonečnou úzkostí; ale dobrá, dnes jsem si&nbsp;už&nbsp;trochu zvykl, jdu, běžím, uhýbám, jezdím, šplhám na&nbsp;střechy vehiklů nebo se&nbsp;řítím lifty a&nbsp;tubami jako každý jiný, ale jen za&nbsp;jednu cenu: že&nbsp;na&nbsp;to&nbsp;nesmím myslit. Jakmile si&nbsp;chci uvědomit, co&nbsp;se&nbsp;kolem mne děje, mám zase mučivý pocit něčeho špatného, obludného a&nbsp;katastrofálního, s&nbsp;čím si&nbsp;nevím rady. A&nbsp;pak se&nbsp;mi, víte, nesnesitelně stýská.</span></p>
          <p class="chunk" data-nb-ref-number="28" data-nb-words="132" data-nb-chars="755"><span class="idea" data-nb-ref-number="28" id="idea28" data-nb-words="132" data-nb-chars="755">A&nbsp;někdy se&nbsp;to&nbsp;všechno zastaví třeba na&nbsp;půl hodiny: prostě proto, že&nbsp;toho je&nbsp;příliš mnoho. Někdy na&nbsp;Charing Cross se&nbsp;udělá uzel, a&nbsp;než to&nbsp;rozmotají, nastaví se&nbsp;vozidel od&nbsp;Banky až&nbsp;někam po&nbsp;Brompton, a&nbsp;vy&nbsp;zatím můžete ve&nbsp;svém vehiklu přemýšlet, jak to&nbsp;bude vypadat za&nbsp;dvacet let. Protože taková zácpa nastane patrně tuze často, přemýšlí o&nbsp;tom mnoho lidí. Není dosud rozhodnuto, bude-li se&nbsp;chodit po&nbsp;střechách nebo pod zemí; jenom to&nbsp;je&nbsp;jisto, že&nbsp;na&nbsp;zemi to&nbsp;už&nbsp;nejde, což je&nbsp;pozoruhodná vymoženost moderní civilizace. Co&nbsp;mne se&nbsp;týče, dávám přednost zemi, jako obr Anteus. Nakreslil jsem vám obrázek, ale ve&nbsp;skutečnosti to&nbsp;vypadá ještě hůře, neboť to&nbsp;hlučí jako továrna; šoféři však netroubí jako blázni a&nbsp;lidé nikterak nenadávají; je&nbsp;to&nbsp;přece jen klidný lid.</span></p>
          <p class="chunk" data-nb-ref-number="29" data-nb-words="88" data-nb-chars="493"><span class="idea" data-nb-ref-number="29" id="idea29" data-nb-words="88" data-nb-chars="493">Zatím jsem mimo jiné rozluštil, že&nbsp;divý křik „o-ej-ó “ na&nbsp;ulici znamená brambory, „oi“ je&nbsp;olej a&nbsp;„u -ú “ je&nbsp;láhev s&nbsp;něčím záhadným. A&nbsp;někdy se&nbsp;na&nbsp;největší ulici postaví na&nbsp;kraji chodníku celá kapela a&nbsp;hraje, fouká do&nbsp;trumpet, bubnuje a&nbsp;vybírá penny; nebo si&nbsp;stoupne před okna taliánský tenor a&nbsp;zpívá Rigoletta, Troubadoura nebo horoucí píseň touhy „To jsem se&nbsp;škrábla“, docela jako v&nbsp;Neapoli. Zato však jsem potkal jediného člověka, který si&nbsp;hvízdal; bylo to&nbsp;na&nbsp;Cromwell Road a&nbsp;byl to&nbsp;černoch.</span></p>
          <h3 id="hyde-park" class="chunk" data-nb-ref-number="30" data-nb-words="2" data-nb-chars="9"><span class="idea" data-nb-ref-number="30" id="idea30" data-nb-words="2" data-nb-chars="9">Hyde Park</span></h3>
        </section>
        <section>
          <p class="chunk" data-nb-ref-number="31" data-nb-words="108" data-nb-chars="587"><span class="idea" data-nb-ref-number="31" id="idea31" data-nb-words="108" data-nb-chars="587">A&nbsp;když mně bylo nejsmutněji v&nbsp;zemi anglické – bylať anglická neděle zamořená nevýslovnou nudou –, pustil jsem se&nbsp;po&nbsp;Oxford Street; chtěl jsem jít prostě na&nbsp;východ, abych byl blíže vlasti, ale spletl jsem si&nbsp;směr a&nbsp;putoval jsem přímo k&nbsp;západu, pročež jsem se&nbsp;ocitl u&nbsp;Hyde Parku; říká se&nbsp;tam Marble Arch, protože je&nbsp;tam mramorová brána, která nikam nevede; nevím vlastně, proč tam stojí. Bylo mi&nbsp;jí&nbsp;poněkud líto, i&nbsp;šel jsem se&nbsp;na&nbsp;ni&nbsp;podívat; a&nbsp;při tom jsem to&nbsp;uviděl, a&nbsp;běžel jsem se&nbsp;tam kouknout, protože tam byly zástupy lidu. A&nbsp;když jsem pochopil, co&nbsp;se&nbsp;děje, bylo mi&nbsp;hnedle radostněji.</span></p>
          <p class="chunk" data-nb-ref-number="32" data-nb-words="1" data-nb-chars="0"><span class="idea" data-nb-ref-number="32" id="idea32" data-nb-words="1" data-nb-chars="0"><img src="./resources/06.jpg" alt="06"></span></p>
          <p class="chunk" data-nb-ref-number="33" data-nb-words="127" data-nb-chars="791"><span class="idea" data-nb-ref-number="33" id="idea33" data-nb-words="127" data-nb-chars="791">To&nbsp;je&nbsp;takové velké prostranství, a&nbsp;kdo chce, může si&nbsp;přinésti židli nebo řečniště nebo vůbec nic a&nbsp;může začít povídat. Za&nbsp;chvíli ho&nbsp;poslouchá pět nebo dvacet nebo tři sta lidí, odpovídají mu, odporují, kývají hlavami a&nbsp;někdy zpívají s&nbsp;řečníkem pobožné nebo světské hymny. Někdy oponent získá lid na&nbsp;svou stranu a&nbsp;chopí se&nbsp;slova sám; někdy se&nbsp;zástup dělí pouhým štěpením nebo pučením jako nejnižší organismy a&nbsp;buněčné kolonie. Některé hloučky mají pevnou a&nbsp;vytrvalou konzistenci, jiné se&nbsp;neustále drobí a&nbsp;přelévají, rostou, bobtnají, množí se&nbsp;nebo se&nbsp;rozptylují. Větší církve mají takové pojízdné kazatelničky, ale nejvíc řečníků stojí prostě na&nbsp;zemi, cucají mokrou cigaretu a&nbsp;kážou o&nbsp;vegetariánství, o&nbsp;Pánu Bohu, o&nbsp;výchově, o&nbsp;reparacích nebo o&nbsp;spiritismu. Jakživ jsem neviděl něco podobného.</span></p>
          <p class="chunk" data-nb-ref-number="34" data-nb-words="521" data-nb-chars="3184"><span class="idea" data-nb-ref-number="34" id="idea34" data-nb-words="521" data-nb-chars="3184">Protože jsem já&nbsp;hříšný už&nbsp;mnoho let nebyl na&nbsp;žádném kázání, šel jsem poslouchat. Přidal jsem se&nbsp;ze&nbsp;skromnosti k&nbsp;malému a&nbsp;tichému hloučku; mluvil tam hrbatý mladík s&nbsp;krásnýma očima, patrně polský žid; po&nbsp;delší době jsem pochopil, že&nbsp;jeho tématem je&nbsp;jenom školství, i&nbsp;přešel jsem k&nbsp;velkému zástupu, kde na&nbsp;kazatelničce poskakoval starý pán v&nbsp;cylindru. Zjistil jsem, že&nbsp;zastupuje jakousi Hyde Park Mission; házel rukama tak, že&nbsp;jsem se&nbsp;bál, že&nbsp;přeletí přes zábradlíčko. Dalšímu zástupu kázala starší dáma; nejsem nijak proti ženské emancipaci, ale ženský hlas, víte, člověk to&nbsp;zkrátka nemůže poslouchat; přece jen ženská je&nbsp;pro veřejnost od&nbsp;přírody handicapována svým orgánem (myslím hlasovým). Když řeční dáma, mám vždycky pocit, že&nbsp;jsem malý hoch a&nbsp;že&nbsp;mne maminka hubuje. Proč hubovala ta&nbsp;anglická lady se&nbsp;skřipcem, jsem dobře nepochopil; vím jen, že&nbsp;křičela, abychom šli do&nbsp;sebe. V&nbsp;dalším zástupu kázal katolík pod vysokým krucifixem; poprvé v&nbsp;životě jsem viděl hlásání víry kacířům; bylo to&nbsp;moc hezké, a&nbsp;končilo to&nbsp;zpěvem, v&nbsp;němž jsem se&nbsp;pokoušel zpívat druhý hlas; bohužel jsem neznal melodii. Několik zástupů se&nbsp;věnovalo výhradně zpěvu; to&nbsp;se&nbsp;postaví doprostřed mužíček s&nbsp;taktovkou, udá áčkoa celý zástup zpívá, dokonce velmi slušně a&nbsp;polyfonicky; chtěl jsem jen mlčky poslouchat, neboť nejsem z&nbsp;téhle farnosti, ale soused, gentleman v&nbsp;cylindru, mě&nbsp;vybídl, abych také zpíval, i&nbsp;pěl jsem nahlas a&nbsp;velebil Hospodina beze slov i&nbsp;bez melodie. Jde tudy zamilovaný párek, mládenec vytáhne z&nbsp;úst cigaretu a&nbsp;zpívá, dívka taky zpívá, zpívá starý lord a&nbsp;mladík s&nbsp;pálkou pod paží, a&nbsp;ošoupaný mužík uprostřed kruhu diriguje graciézně jako ve&nbsp;Velké opeře; nic se&nbsp;mi&nbsp;tady dosud tak nelíbilo. Zpíval jsem ještě se&nbsp;dvěma jinými církvemi a&nbsp;naslouchal kázání o&nbsp;socialismu a&nbsp;zvěstování nějaké Metropolitan Secular Society; postál jsem chvíli u&nbsp;maličkých debatních hloučků; jeden neobyčejně otrhaný gentleman zastával konzervativní společenské zásady, ale mluvil tak strašně cockney, že&nbsp;jsem mu&nbsp;vůbec nerozuměl; jeho odpůrcem byl evoluční socialista, podle všech známek lepší bankovní úředník. Další hlouček byl jenom pětičlenný; byl tam jeden hnědý Ind, jeden jednooký v&nbsp;placaté čepici, jeden tlustý arménský žid a&nbsp;ještě dva mlčeliví muži s&nbsp;lulkami; jednooký tvrdil v&nbsp;jakémsi strašlivém pesimismu, že&nbsp;„něco je&nbsp;někdy nic“, kdežto Ind zastával radostnější názor, že&nbsp;„něco je&nbsp;vždycky něco“, což opakoval dvacetkrát v&nbsp;docela chatrné angličtině. Pak tam stál jeden dědeček, měl v&nbsp;ruce dlouhý kříž a&nbsp;na&nbsp;něm standartu s&nbsp;nápisem „Thy Lord calleth thee“; povídal něco slabým a&nbsp;chraptivým hláskem, ale nikdo ho&nbsp;neposlouchal. I&nbsp;zastavil jsem se, ztracený cizinec, a&nbsp;dělal jsem mu&nbsp;posluchače. Potom jsem chtěl jít po&nbsp;svém, neboť byla už&nbsp;noc; ale zastavil mne nějaký nervózní člověk a&nbsp;nevím, co&nbsp;mi&nbsp;říkal; odpověděl jsem mu, že&nbsp;jsem tu&nbsp;cizí, že&nbsp;Londýn je&nbsp;strašná věc, ale Angličany že&nbsp;mám rád; že&nbsp;jsem už&nbsp;viděl kus světa, ale že&nbsp;máloco se&nbsp;mi&nbsp;tak líbilo jako řečníci v&nbsp;Hyde Parku. Než jsem to&nbsp;vše pověděl, stálo kolem nás deset lidí a&nbsp;tiše poslouchali; mohl jsem se&nbsp;pokusit o&nbsp;založení nové církve, ale nenapadl mne žádný dosti nepochybný článek víry a&nbsp;krom toho neumím dost dobře anglicky, a&nbsp;proto jsem se&nbsp;vytratil.</span></p>
          <p class="chunk" data-nb-ref-number="35" data-nb-words="1" data-nb-chars="0"><span class="idea" data-nb-ref-number="35" id="idea35" data-nb-words="1" data-nb-chars="0"><img src="./resources/07.jpg" alt="07"></span></p>
          <p class="chunk" data-nb-ref-number="36" data-nb-words="65" data-nb-chars="387"><span class="idea" data-nb-ref-number="36" id="idea36" data-nb-words="65" data-nb-chars="387">Za&nbsp;mříží v&nbsp;Hyde Parku se&nbsp;pásly ovce; a&nbsp;když jsem se&nbsp;na&nbsp;ně&nbsp;díval, jedna, patrně nejstarší, vstala a&nbsp;začala bečet; i&nbsp;naslouchal jsem jejímu ovčímu kázání, a&nbsp;teprve když domluvila, šel jsem domů, spokojen a&nbsp;očištěn jako po&nbsp;bohoslužbě. Mohl bych na&nbsp;to&nbsp;navázat výtečné úvahy o&nbsp;demokracii, anglické povaze, potřebě víry a&nbsp;jiných věcech; ale raději nechávám celé události její přirozenou krásu.</span></p>
          <h3 id="vnbspnatural-history-museum" class="chunk" data-nb-ref-number="37" data-nb-words="4" data-nb-chars="24"><span class="idea" data-nb-ref-number="37" id="idea37" data-nb-words="4" data-nb-chars="24">V&nbsp;Natural History Museum</span></h3>
        </section>
        <section>
          <p class="chunk" data-nb-ref-number="38" data-nb-words="5" data-nb-chars="28"><span class="idea" data-nb-ref-number="38" id="idea38" data-nb-words="5" data-nb-chars="28">„Byl jste v&nbsp;British Museum?“</span></p>
          <p class="chunk" data-nb-ref-number="39" data-nb-words="4" data-nb-chars="32"><span class="idea" data-nb-ref-number="39" id="idea39" data-nb-words="4" data-nb-chars="32">„Viděl jste Wallace Collection?“</span></p>
          <p class="chunk" data-nb-ref-number="40" data-nb-words="6" data-nb-chars="29"><span class="idea" data-nb-ref-number="40" id="idea40" data-nb-words="6" data-nb-chars="29">„Byl jste už&nbsp;v&nbsp;Tate Gallery?“</span></p>
          <p class="chunk" data-nb-ref-number="41" data-nb-words="4" data-nb-chars="29"><span class="idea" data-nb-ref-number="41" id="idea41" data-nb-words="4" data-nb-chars="29">„Viděl jste Madame Tussauďs?“</span></p>
          <p class="chunk" data-nb-ref-number="42" data-nb-words="6" data-nb-chars="43"><span class="idea" data-nb-ref-number="42" id="idea42" data-nb-words="6" data-nb-chars="43">„Prohlédl jste si&nbsp;South Kensington Museum?“</span></p>
          <p class="chunk" data-nb-ref-number="43" data-nb-words="5" data-nb-chars="30"><span class="idea" data-nb-ref-number="43" id="idea43" data-nb-words="5" data-nb-chars="30">„Byl jste v&nbsp;National Gallery?“</span></p>
          <p class="chunk" data-nb-ref-number="44" data-nb-words="1" data-nb-chars="0"><span class="idea" data-nb-ref-number="44" id="idea44" data-nb-words="1" data-nb-chars="0"><img src="./resources/08.jpg" alt="08"></span></p>
          <p class="chunk" data-nb-ref-number="45" data-nb-words="284" data-nb-chars="1837"><span class="idea" data-nb-ref-number="45" id="idea45" data-nb-words="284" data-nb-chars="1837">Ano, ano, ano, byl jsem všude; ale nyní mi&nbsp;dovolte, abych si&nbsp;sedl a&nbsp;povídal o&nbsp;něčem jiném. Co&nbsp;jsem chtěl říci? Ano, divná a&nbsp;velká je&nbsp;příroda; a&nbsp;já, neúnavný poutník k&nbsp;obrazům a&nbsp;sochám, se&nbsp;přiznám, že&nbsp;mi&nbsp;největší rozkoš způsobily mušle a&nbsp;krystaly v&nbsp;Natural History Museum. Ovšem i&nbsp;mamuti a&nbsp;praještěři jsou velmi krásní; rovněž ryby, motýli, antilopy a&nbsp;jiná zvěř polní; ale nejhezčí jsou mušle a&nbsp;škeble, neboť vypadají, jako by&nbsp;si&nbsp;je&nbsp;pro zábavu tvořil duch božsky hravý a&nbsp;okouzlený nesčíslnými možnostmi. Jsou růžové, masité jako dívčí ústa, nachové, jantarové, perleťové a&nbsp;černé, bílé a&nbsp;skvrnité, těžké jako kovadlina a&nbsp;filigránské jako pudřenka královny Mab, točené, rýhované, ostnaté, oblé, podobné ledvinám, očím, rtům, šípům, přilbicím a&nbsp;ničemu na&nbsp;světě; průsvitné, opalizující, něžné, strašné a&nbsp;nepopsatelné. Co&nbsp;jsem chtěl říci? Ano, když jsem pak probíhal poklady a&nbsp;klenotnicemi umění, sbírkami nábytku, zbraní, šatů, koberců, řezeb, porculánu, věcí tepaných, rytých, tkaných, hnětených, kovaných, vykládaných a&nbsp;malovaných, polévaných a&nbsp;vyšívaných a&nbsp;pletených, viděl jsem znovu: divná a&nbsp;velká je&nbsp;příroda. To&nbsp;vše jsou jiné mušle, vypocené jinou božskou a&nbsp;nutnou hravostí; to&nbsp;vše vydal ze&nbsp;sebe plž nahý a&nbsp;měkký, třesoucí se&nbsp;tvořivým šílenstvím. Nádherná věcičko, netsuké Japanu či&nbsp;východní tkanino, kdybych tě&nbsp;mohl mít doma, čím bys mi&nbsp;byla! Lidským tajemstvím, projevem člověka, řečí cizí a&nbsp;spanilou. Ale v&nbsp;tomto strašlivém a&nbsp;nezměrném nahromadění už&nbsp;není jednotlivců, ani osobních rukou, ani dějin; jest jenom šílená příroda, živočišná tvořivost, fantastická hojnost krásných a&nbsp;podivných mušlí vylovených z&nbsp;oceánu bez času. I&nbsp;buďtež jako příroda; tvořte, tvořte věci podivné, krásné, rýhované či&nbsp;točené, pestré i&nbsp;průsvitné; čím hojněji, divněji a&nbsp;čistotněji budete tvořiti, budete bližší přírodě nebo snad Bohu. Veliká jest příroda.</span></p>
          <p class="chunk" data-nb-ref-number="46" data-nb-words="153" data-nb-chars="1084"><span class="idea" data-nb-ref-number="46" id="idea46" data-nb-words="153" data-nb-chars="1084">Ale nesmím zapomenouti na&nbsp;krystaly, formy, zákony a&nbsp;barvy. Jsou krystaly veliké jako sloupoví chrámu, něžné jako plíseň a&nbsp;ostré jako jehličky; čiré, modré, zelené jako nic na&nbsp;světě, barev ohnivých nebo černé; matematické, dokonalé, podobné konstrukcím podivínských a&nbsp;pomatených učenců; nebo připomínající játra, srdce, obrovská pohlaví a&nbsp;živočišné hleny. Jsou krystalové jeskyně nebo obludné bubliny minerálního těsta; je&nbsp;nerostné kvašení, škvaření, růst, architektura i&nbsp;inženýrství; přisámbůh, gotický kostel není nejsložitější z&nbsp;krystalů. I&nbsp;trvá v&nbsp;nás síla krystalinická; i&nbsp;krystalizoval Egypt v&nbsp;pyramidách a&nbsp;jehlanech, Řecko ve&nbsp;sloupefch, gotika ve&nbsp;fiálách a&nbsp;Londýn v&nbsp;kostkách černého bláta; nesčíslné zákony stavby a&nbsp;skladby probíhají hmotou jako tajemné matematické blesky. Musíme být přesní, matematičtí a&nbsp;geometričtí, abychom byli rovni přírodě. Číslo a&nbsp;fantazie, zákon a&nbsp;hojnost jsou horečnými silami přírody; nikoliv sedět pod zeleným stromem, nýbrž tvořit krystaly a&nbsp;ideje znamená stávat se&nbsp;přírodou; tvořit zákony a&nbsp;formy; pronikat hmotu žhavými blesky božského počtářství.</span></p>
          <p class="chunk" data-nb-ref-number="47" data-nb-words="11" data-nb-chars="61"><span class="idea" data-nb-ref-number="47" id="idea47" data-nb-words="11" data-nb-chars="61">Ach, jak málo výstřední, jak málo odvážná a&nbsp;přesná je&nbsp;poezie!</span></p>
          <h3 id="poutník-probírá-další-muzea" class="chunk" data-nb-ref-number="48" data-nb-words="4" data-nb-chars="27"><span class="idea" data-nb-ref-number="48" id="idea48" data-nb-words="4" data-nb-chars="27">Poutník probírá další muzea</span></h3>
        </section>
        <section>
          <p class="chunk" data-nb-ref-number="49" data-nb-words="75" data-nb-chars="513"><span class="idea" data-nb-ref-number="49" id="idea49" data-nb-words="75" data-nb-chars="513">Poklady celého světa shrnula bohatá Anglie ve&nbsp;svých sbírkách; sama nepříliš tvořivá, svezla metopy akropolské a&nbsp;egyptské kolosy z&nbsp;porfyru nebo žuly, reliéfní balvany asyrské, uzlovité plastiky starého Yucatánu, usměvavé Buddhy, řezbičky a&nbsp;laky japonské, výkvět umění z&nbsp;kontinentu a&nbsp;změť koloniálních památek: železná kování, tkaniny, skla, vázy, dózičky šňupáků, knižní vazby, sochy, obrazy, email, vykládané sekretáře, saracénské šavle a&nbsp;Bůh mi&nbsp;pomoz, já&nbsp;nevím co&nbsp;ještě; snad všecko, co&nbsp;na&nbsp;světě má&nbsp;nějakou cenu.</span></p>
          <p class="chunk" data-nb-ref-number="50" data-nb-words="336" data-nb-chars="2061"><span class="idea" data-nb-ref-number="50" id="idea50" data-nb-words="336" data-nb-chars="2061">Měl bych být nyní zajisté velmi poučen o&nbsp;různých stylech a&nbsp;kulturách; měl bych něco povídat o&nbsp;vývojových etapách v&nbsp;umění; měl bych si&nbsp;v&nbsp;hlavě roztřídit a&nbsp;rozdělit všechen ten materiál, který tu&nbsp;je&nbsp;vystaven pro podiv a&nbsp;poučení. Avšak místo toho jsem roztrhl roucho své a&nbsp;ptám se: Kde je&nbsp;dokonalost člověka? Vždyť je&nbsp;to&nbsp;strašné, že&nbsp;je&nbsp;všude; vždyť je&nbsp;to&nbsp;příšerný objev, nalézt dokonalost člověka i&nbsp;na&nbsp;počátku bytí; nalézt ji&nbsp;v&nbsp;utváření prvního kamenného šípu; nalézt ji&nbsp;v&nbsp;kresbě křovákově; nalézt ji&nbsp;v&nbsp;Číně, na&nbsp;Fidži a&nbsp;ve&nbsp;starém Ninive a&nbsp;všude, kde člověk nechal památku svého tvořivého života. Viděl jsem tolik věcí, mohl bych volit; dobře, říkám vám tedy, že&nbsp;nevím, je-li člověk dokonalejší, vyšší a&nbsp;poutavější utvářeje první popelnici nebo vyzdobuje slavnou vázu portlandskou; nevím, je-li dokonalejší být člověkem jeskynním nebo Britem z&nbsp;West Endu; nevím, je-li vyšším a&nbsp;božštějším uměním malovati portrét královny Viktorie na&nbsp;plátně nebo portrét pingvína prsty ve&nbsp;vzduchu, jako činí domorodci Ohňové země. Říkám vám, je&nbsp;to&nbsp;strašné; strašný je&nbsp;relativismus času a&nbsp;prostoru, ale strašnější je&nbsp;relativismus kultury a&nbsp;dějin; nikde za&nbsp;námi ani před námi není bodu klidu, ideálu, hotovosti a&nbsp;dokonalosti člověka; neboť je&nbsp;všude a&nbsp;nikde, a&nbsp;každé místo v&nbsp;prostoru a&nbsp;v&nbsp;čase, kde člověk postavil své dílo, je&nbsp;nepřekročitelné. A&nbsp;já&nbsp;už&nbsp;ani nevím, je-li portrét od&nbsp;Rembrandta dokonalejší než taneční maska ze&nbsp;Zlatého pobřeží; viděl jsem příliš mnoho. I&nbsp;my&nbsp;se&nbsp;musíme vyrovnati Rembrandtovi nebo masce ze&nbsp;Zlatého či&nbsp;Slonového pobřeží; není pokroku, není „nahoru“ ani „dolů“; je&nbsp;jen nekonečně nová tvořivost. Toto je&nbsp;jediný příklad, který dávají dějiny, kultury, sbírky a&nbsp;poklady celého světa: tvořte jako diví, tvořte ustavičně; na&nbsp;tomto místě, v&nbsp;tomto okamžiku se&nbsp;má&nbsp;vytvořit vrchol a&nbsp;dokonalost lidského díla; musí se&nbsp;vystoupiti tak vysoko jako před padesáti tisíci lety nebo jako v&nbsp;gotické madoně nebo jako v&nbsp;tamté bouřlivé krajině Constablově. Je-li deset tisíc tradicí, není vůbec žádná tradice; nelze si&nbsp;něco vybrat z&nbsp;všehojnosti; lze k&nbsp;ní&nbsp;jen přidat něco nebývalého.</span></p>
          <p class="chunk" data-nb-ref-number="51" data-nb-words="1" data-nb-chars="0"><span class="idea" data-nb-ref-number="51" id="idea51" data-nb-words="1" data-nb-chars="0"><img src="./resources/09.jpg" alt="09"></span></p>
          <p class="chunk" data-nb-ref-number="52" data-nb-words="127" data-nb-chars="774"><span class="idea" data-nb-ref-number="52" id="idea52" data-nb-words="127" data-nb-chars="774">Hledáte-li v&nbsp;londýnských sbírkách řezby ze&nbsp;sloni či&nbsp;vyšívané pytlíky na&nbsp;tabák, najdete je; hledáte-li dokonalost lidského díla, najdete ji&nbsp;v&nbsp;Indickém muzeu i&nbsp;galerii Babylonské, v&nbsp;Daumierech, Turnerech a&nbsp;Watteauech i&nbsp;mramorech Elginových. Ale pak vyjdete z&nbsp;tohoto nakupení všech pokladů světa a&nbsp;můžete jezdit hodiny a&nbsp;míle po&nbsp;střeše busu, od&nbsp;Ealingu po&nbsp;East Ham a&nbsp;od&nbsp;Claphamu až&nbsp;po&nbsp;Bethnal Green; a&nbsp;nenajdete skoro, kde by&nbsp;se&nbsp;vaše oko potěšilo krásou a&nbsp;bujností lidského díla. Umění je, co&nbsp;je&nbsp;uloženo za&nbsp;sklem v&nbsp;galeriích, muzeích a&nbsp;v&nbsp;pokojích bohatých lidí; ale neběhá tady po&nbsp;ulicích, nemrká pěknými římsami oken, nepostaví se&nbsp;na&nbsp;rohu jako pomník, nepozdraví tě&nbsp;řečí důvěrnou nebo monumentální. Já&nbsp;nevím: snad je&nbsp;to&nbsp;přece jen protestantismus, co&nbsp;umělecky vysálo tuto zemi.</span></p>
          <h3 id="poutník-vidí-zvířata-anbspslavné-lidi" class="chunk" data-nb-ref-number="53" data-nb-words="6" data-nb-chars="34"><span class="idea" data-nb-ref-number="53" id="idea53" data-nb-words="6" data-nb-chars="34">Poutník vidí zvířata a&nbsp;slavné lidi</span></h3>
        </section>
        <section>
          <p class="chunk" data-nb-ref-number="54" data-nb-words="116" data-nb-chars="662"><span class="idea" data-nb-ref-number="54" id="idea54" data-nb-words="116" data-nb-chars="662">Hanbil bych se, kdybych nebyl v&nbsp;zoo a&nbsp;v&nbsp;Kew Gardens; neboť máš znáti všecko. I&nbsp;viděl jsem koupat se&nbsp;slony a&nbsp;pardály vyhřívat hebká břicha ve&nbsp;večerním slunci, nakoukl jsem do&nbsp;strašlivé huby hrochovy, podobné obrovským hovězím plicím, divil jsem se&nbsp;žirafám, jež se&nbsp;usmívají útle a&nbsp;rezervovaně jako stárnoucí slečny, koukal jsem, jak spí lev, jak se&nbsp;pojímají opice a&nbsp;orangutan si&nbsp;dává na&nbsp;hlavu koš jako my&nbsp;lidé klobouk; indický páv pro mne rozevřel ocas a&nbsp;točil se&nbsp;hrabaje vyzývavě pařátem, ryby v&nbsp;akváriu zářily duhovými barvami a&nbsp;nosorožec zdál se&nbsp;vězet v&nbsp;kůži, která byla šita na&nbsp;hovado ještě větší. Dost už, až&nbsp;dost jsem toho vypočítal; už&nbsp;nechci nic víc vidět.</span></p>
          <p class="chunk" data-nb-ref-number="55" data-nb-words="66" data-nb-chars="397"><span class="idea" data-nb-ref-number="55" id="idea55" data-nb-words="66" data-nb-chars="397">Avšak ježto jsem onehdy neuměl nakreslit zpaměti jelena, běžel jsem do&nbsp;Richmond Parku, kde jsou jich celá stáda. Blíží se&nbsp;bez okolků k&nbsp;lidem, dávajíce přednost vegetariánům. Ač&nbsp;trefit jelena je&nbsp;úkol dosti těžký, podařilo se&nbsp;mi&nbsp;nakreslit celé stádo. Za&nbsp;nimi prodléval v&nbsp;trávě párek milenců; nepojal jsem je&nbsp;do&nbsp;svého obrázku, neboť to, co&nbsp;dělali, dělávají u&nbsp;nás milenci také, jenomže ne&nbsp;tak veřejně.</span></p>
          <p class="chunk" data-nb-ref-number="56" data-nb-words="1" data-nb-chars="0"><span class="idea" data-nb-ref-number="56" id="idea56" data-nb-words="1" data-nb-chars="0"><img src="./resources/10.jpg" alt="10"></span></p>
          <p class="chunk" data-nb-ref-number="57" data-nb-words="65" data-nb-chars="377"><span class="idea" data-nb-ref-number="57" id="idea57" data-nb-words="65" data-nb-chars="377">Zaléval jsem se&nbsp;potem v&nbsp;tropických sklenících v&nbsp;Kew mezi palmami, liánami a&nbsp;vším, čím bují bláznivá země; byl jsem se&nbsp;podívat na&nbsp;vojáka, jenž v&nbsp;ohromné beranici a&nbsp;červeném kabátě běhá před Towerem a&nbsp;při každém obratu tak divně vám zadupe, jako když pes hrabe zadníma nohama v&nbsp;písku; nevím, k&nbsp;jaké historické události se&nbsp;vztahuje tento zvláštní zvyk. Byl jsem u&nbsp;Madame Tussauďs.</span></p>
          <p class="chunk" data-nb-ref-number="58" data-nb-words="244" data-nb-chars="1571"><span class="idea" data-nb-ref-number="58" id="idea58" data-nb-words="244" data-nb-chars="1571">Madame Tussauďs je&nbsp;muzeum slavných lidí, totiž jejich voskových figur. Je&nbsp;tam královská rodina (také král Alfons, poněkud zachvácený od&nbsp;molů), Macdonaldovo ministerstvo, francouzští prezidenti, Dickens a&nbsp;Kipling, maršálové, slečna Lenglenová, vynikající vrahové z&nbsp;posledního století a&nbsp;památky po&nbsp;Napoleonovi, jako jeho ponožky, opasek a&nbsp;klobouk, dále je&nbsp;tam na&nbsp;místě hanby císař Vilém a&nbsp;František Josef, na&nbsp;svůj věk stále ještě svěže vypadající. U&nbsp;jedné zvláště podařené figuríny pána v&nbsp;cylindru jsem se&nbsp;zastavil a&nbsp;hledal jsem v&nbsp;katalogu, kdo to&nbsp;je; najednou se&nbsp;pán s&nbsp;cylindrem pohnul a&nbsp;odešel; bylo to&nbsp;příšerné. Za&nbsp;chvíli dvě slečny hledaly v&nbsp;katalogu, koho představuji já. U&nbsp;Madame Tussauďs jsem učinil poněkud nepříjemný poznatek; buď jsem zcela neschopen číst v&nbsp;lidských tvářích, nebo fyziognomie klamou. Tak například mne na&nbsp;první pohled zaujal sedící pán s&nbsp;kozí bradou, číslo 12; v&nbsp;katalogu jsem našel: „12. Thomas Neill Cream, popraven 1892. Otrávil strychninem Matildu Cloverovou. Byl také obviněn z&nbsp;vraždy tří jiných žen.“ Vskutku, jeho tvář je&nbsp;velmi podezřelá. Číslo 13, Franz Müller, zavraždil pana Briggse ve&nbsp;vlaku, hm. Číslo 20, oholený pán, vypadající téměř honetně: Arthur Devereux, popraven 1905, zvaný „kufrový vrah“, ježto ukrýval mrtvoly svých obětí po&nbsp;kufrech. Děsné. Číslo 21, – ne, tento ctihodný kněz nemůže být „paní Dyerová, readingská vražednice nemluvňat“. Shledávám, že&nbsp;jsem si&nbsp;spletl stránky katalogu, a&nbsp;jsem nucen opravit své dojmy; sedící pán číslo 12 je&nbsp;jenom Bernard Shaw, číslo 13 je&nbsp;Louis Blériot a&nbsp;číslo 20 je&nbsp;prostě Guglielmo Marconi.</span></p>
          <p class="chunk" data-nb-ref-number="59" data-nb-words="7" data-nb-chars="43"><span class="idea" data-nb-ref-number="59" id="idea59" data-nb-words="7" data-nb-chars="43">Už&nbsp;nikdy nebudu posuzovat lidi podle tváří.</span></p>
          <h3 id="clubs" class="chunk" data-nb-ref-number="60" data-nb-words="1" data-nb-chars="5"><span class="idea" data-nb-ref-number="60" id="idea60" data-nb-words="1" data-nb-chars="5">Clubs</span></h3>
        </section>
        <section>
          <p class="chunk" data-nb-ref-number="61" data-nb-words="149" data-nb-chars="824"><span class="idea" data-nb-ref-number="61" id="idea61" data-nb-words="149" data-nb-chars="824">Jakpak to&nbsp;mám skromně říci? Nu&nbsp;ano, dostalo se&nbsp;mi&nbsp;té&nbsp;nezasloužené cti, že&nbsp;jsem byl uveden do&nbsp;některých z&nbsp;nejuzavřenějších klubů londýnských, což se&nbsp;každému pocestnému nestane; i&nbsp;pokusím se&nbsp;vylíčit, jak to&nbsp;tam vypadá. Jméno jednoho jsem zapomněl a&nbsp;nevím ani, ve&nbsp;které je&nbsp;ulici; ale vedli mne takovým středověkým průchodem, potom nalevo a&nbsp;napravo a&nbsp;ještě jinudy až&nbsp;k&nbsp;jednomu domu s&nbsp;dočista slepými okny, a&nbsp;pak dovnitř, bylo to&nbsp;jako kůlna, a&nbsp;odtud se&nbsp;šlo do&nbsp;sklepa a&nbsp;tam byl ten klub; byli tam boxeři a&nbsp;literáti a&nbsp;krásné dívky, dubové stoly a&nbsp;hliněná podlaha, místnost jako dlaň, díra fantastická a&nbsp;hrozná; myslel jsem, že&nbsp;mne tam zabijí, ale dali mi&nbsp;jíst na&nbsp;hliněných talířích a&nbsp;byli milí a&nbsp;hezcí; potom mne odvezl šampion jižní Afriky v&nbsp;běhu a&nbsp;skoku, a&nbsp;já&nbsp;podnes se&nbsp;pamatuji na&nbsp;hezkou dívku, která se&nbsp;tam ode mne učila česky.</span></p>
          <p class="chunk" data-nb-ref-number="62" data-nb-words="1" data-nb-chars="0"><span class="idea" data-nb-ref-number="62" id="idea62" data-nb-words="1" data-nb-chars="0"><img src="./resources/11.jpg" alt="11"></span></p>
          <p class="chunk" data-nb-ref-number="63" data-nb-words="387" data-nb-chars="2341"><span class="idea" data-nb-ref-number="63" id="idea63" data-nb-words="387" data-nb-chars="2341">Ten druhý klub je&nbsp;slavný, stoletý a&nbsp;nesmírně ctihodný; v&nbsp;něm sedával Dickens a&nbsp;Herbert Spencer a&nbsp;mnozí jiní, které mi&nbsp;tamní vrchní číšník, majordom či&nbsp;vrátný (nebo kdo to&nbsp;byl) vesměs jmenoval; snad je&nbsp;také všechny četl, neboť zdál se&nbsp;být velmi ušlechtilý a&nbsp;důstojný, jako bývají archiváři. Provedl mne celým tím historickým palácem; ukázal mi&nbsp;knihovnu, čítárnu, staré rytiny, vytápěné klozety, koupelny, jakési historické lenošky, sály, kde gentlemani kouří, jiné sály, kde píší a&nbsp;kouří, a&nbsp;jiné, kde kouří a&nbsp;čtou; všude vane dech slávy a&nbsp;starých kožených křesel. Jářku, kdybychom měli takové staré kožené židle, měli bychom také tradici; představte si, jaká by&nbsp;se&nbsp;zrodila historická kontinuita, kdyby si&nbsp;František Götz mohl sednout na&nbsp;židli po&nbsp;Zákrejsovi, Šrámek po&nbsp;Šmilovském a&nbsp;profesor Rádl, dejme tomu, po&nbsp;nebožtíku Hattalovi. Naše tradice není podložena tak starými a&nbsp;zejména tak komfortními lenoškami; jelikož nemá na&nbsp;čem sedět, visí ve&nbsp;vzduchu. Na&nbsp;to&nbsp;jsem myslel, když jsem se&nbsp;uvelebil v&nbsp;jedné z&nbsp;těch historických lenošek; bylo mně trochu dějinně, ale jinak docela pohodlně, a&nbsp;okukoval jsem historické osobnosti, které dílem visely na&nbsp;stěnách, dílem seděly v&nbsp;klubovkách a&nbsp;četly Punch<a href="./resources/undefined">[1]</a> nebo Who is&nbsp;Who. Nikdo nemluvil, což působí opravdu důstojně; měli bychom mít u&nbsp;nás taková místa, kde se&nbsp;mlčí. Starý pán se&nbsp;šourá o&nbsp;dvou holích sálem, a&nbsp;nikdo mu&nbsp;zlomyslně neřekne, že&nbsp;výborně vypadá; jiný se&nbsp;hrabe v&nbsp;novinách (nevidím mu&nbsp;do&nbsp;tváře), aniž by&nbsp;pocítil náruživou potřebu mluvit s&nbsp;někým o&nbsp;politice. Člověk z&nbsp;pevniny si&nbsp;dodává důležitosti tím, že&nbsp;povídá; Angličan tím, že&nbsp;mlčí. Zdálo se&nbsp;mi, že&nbsp;všichni, kdo tam jsou, jsou Členové Královské Akademie, slavní mrtví nebo bývalí ministři, neboť nikdo z&nbsp;nich nemluvil; nikdo se&nbsp;na&nbsp;mne nepodíval, když jsem přišel, a&nbsp;nikdo, když jsem odešel. Chtěl jsem být jako oni, ale nevěděl jsem kam s&nbsp;očima; když nemluvím, dívám se, a&nbsp;když se&nbsp;nedívám, myslím na&nbsp;divné nebo šprýmovné věci; i&nbsp;stalo se&nbsp;mi, že&nbsp;jsem se&nbsp;nahlas zasmál. Nikdo se&nbsp;po&nbsp;mně neohlédl; bylo to&nbsp;drtivé. Pochopil jsem, že&nbsp;se&nbsp;koná jakýsi obřad, k&nbsp;němuž patří kouření z&nbsp;lulky, listování ve&nbsp;Who is&nbsp;Who a&nbsp;zejména mlčení. Toto mlčení není mlčení člověka o&nbsp;samotě, ani mlčení pythagorejského filozofa, ani mlčení před Bohem, ani mlčení smrti, ani němé hloubání; je&nbsp;to&nbsp;mlčení zvláštní, společenské a&nbsp;vytříbené, mlčení gentlemana mezi gentlemany.</span></p>
          <p class="chunk" data-nb-ref-number="64" data-nb-words="94" data-nb-chars="561"><span class="idea" data-nb-ref-number="64" id="idea64" data-nb-words="94" data-nb-chars="561">Přišel jsem ještě do&nbsp;jiných klubů; je&nbsp;jich tu&nbsp;mnoho set, různého chlupu a&nbsp;poslání, ale ty&nbsp;lepší jsou vesměs na&nbsp;Piccadilly nebo v&nbsp;sousedství a&nbsp;mají staré kožené lenošky, obřad mlčení, dokonalé sklepníky a&nbsp;klauzuru vůči ženským; jak vidíte, jsou to&nbsp;veliké přednosti. Mimoto jsou stavěny v&nbsp;klasickém slohu z&nbsp;kamene, který je&nbsp;černý kouřem a&nbsp;bílý deštěm; uvnitř je&nbsp;dobrá kuchyně, ohromné sály, ticho, tradice, teplá a&nbsp;studená voda, nějaké portréty a&nbsp;kulečníky a&nbsp;mnoho jiných památných věcí. Jsou také politické kluby a&nbsp;ženské kluby a&nbsp;noční kluby, ale tam jsem nebyl.</span></p>
          <p class="chunk" data-nb-ref-number="65" data-nb-words="38" data-nb-chars="258"><span class="idea" data-nb-ref-number="65" id="idea65" data-nb-words="38" data-nb-chars="258">Na&nbsp;toto místo by&nbsp;se&nbsp;hodilo rozjímání o&nbsp;společenském životě, mužském řeholnictví, dobré kuchyni, starých podobiznách, anglické povaze a&nbsp;některých jiných otázkách s&nbsp;tím souvisejících, ale jakožto člověk pocestný musím se&nbsp;ubírat dále, k&nbsp;novým a&nbsp;novým poznatkům.</span></p>
          <p class="chunk" data-nb-ref-number="66" data-nb-words="1" data-nb-chars="0"><span class="idea" data-nb-ref-number="66" id="idea66" data-nb-words="1" data-nb-chars="0"><img src="./resources/12.jpg" alt="12"></span></p>
          <h3 id="největší-vzorkový-veletrh" class="chunk" data-nb-ref-number="67" data-nb-words="3" data-nb-chars="25"><span class="idea" data-nb-ref-number="67" id="idea67" data-nb-words="3" data-nb-chars="25">Největší vzorkový veletrh</span></h3>
          <p class="chunk" data-nb-ref-number="68" data-nb-words="4" data-nb-chars="30"><span class="idea" data-nb-ref-number="68" id="idea68" data-nb-words="4" data-nb-chars="30">čili British Empire Exhibition</span></p>
          <h4 id="i" class="chunk" data-nb-ref-number="69" data-nb-words="1" data-nb-chars="2"><span class="idea" data-nb-ref-number="69" id="idea69" data-nb-words="1" data-nb-chars="2">I.</span></h4>
        </section>
        <section>
          <p class="chunk" data-nb-ref-number="70" data-nb-words="177" data-nb-chars="1128"><span class="idea" data-nb-ref-number="70" id="idea70" data-nb-words="177" data-nb-chars="1128">Mám-li vám hned předem říci, čeho je&nbsp;nejvíc na&nbsp;výstavě ve&nbsp;Wembley, tedy rozhodně lidí; a&nbsp;školních výprav. Jsem sice přítelem populace, pohlavního rozmnožování, dětí, škol a&nbsp;názorné výchovy, ale přiznám se, že&nbsp;chvílemi jsem si&nbsp;přál mít s&nbsp;sebou strojní pušku, abych si&nbsp;proklestil cestu splašeným, tlačícím se, běžícím, dupajícím stádem kluků s&nbsp;kulatými čepičkami na&nbsp;kokosech nebo řetězem holek, jež se&nbsp;drží za&nbsp;ruce, aby se&nbsp;neztratily. Časem se&nbsp;mi&nbsp;s&nbsp;nekonečnou trpělivostí povedlo dostat se&nbsp;až&nbsp;ke&nbsp;stánku; prodávala se&nbsp;tam novozélandská jablka nebo tam byla vystavena rýžová košťata z&nbsp;Austrálie či&nbsp;kulečník vyrobený na&nbsp;Bermudách; poštěstilo se&nbsp;mi&nbsp;dokonce spatřit sochu prince z&nbsp;Walesu udělanou z&nbsp;kanadského másla, což mne naplnilo lítostí, proč většina londýnských pomníků není také vyrobena z&nbsp;másla. Načež opět jsem byl posunován proudem lidí, oddávaje se&nbsp;výhledu na&nbsp;krk tlustého gentlemana nebo na&nbsp;ucho staré dámy přede mnou. Ostatně jsem nic nenamítal; co&nbsp;lidí by&nbsp;se&nbsp;tlačilo, kdyby v&nbsp;oddělení australských chladíren byly vystaveny ruměné krky tlustých gentlemanů nebo v&nbsp;hliněném paláci Nigérie koše se&nbsp;sušenýma ušima starých dam.</span></p>
          <p class="chunk" data-nb-ref-number="71" data-nb-words="100" data-nb-chars="708"><span class="idea" data-nb-ref-number="71" id="idea71" data-nb-words="100" data-nb-chars="708">Bezmocně se&nbsp;vzdávám úmyslu podat ilustrovaného průvodce výstavou ve&nbsp;Wembley. Jak mám vylíčit tento roh komerciální hojnosti? Jsou tam vycpané ovce, sušené švestky, klubovky vyrobené na&nbsp;Fidži, hory damaru<a href="./resources/undefined">[2]</a> nebo cínové rudy, girlandy skopových kýt, sušená kopra podobná ohromným kuřím okům, pyramidy konzerv, gumová stínítka, staroanglický nábytek z&nbsp;jihoafrických továren, syrské hrozinky, cukrová třtina, hole a&nbsp;sýr. A&nbsp;novozélandské kartáče, cukroví z&nbsp;Hongkongu, nějaké malajské oleje, australské voňavky, model jakýchsi cínových dolů, gramofony z&nbsp;Jamaiky a&nbsp;pohoří másla z&nbsp;Kanady. Jak vidíte, je&nbsp;to&nbsp;cesta kolem světa, nebo spíše putování příliš velikým bazarem. Jakživ jsem nebyl v&nbsp;tak gigantickém jarmarku.</span></p>
          <p class="chunk" data-nb-ref-number="72" data-nb-words="1" data-nb-chars="0"><span class="idea" data-nb-ref-number="72" id="idea72" data-nb-words="1" data-nb-chars="0"><img src="./resources/13.jpg" alt="13"></span></p>
          <p class="chunk" data-nb-ref-number="73" data-nb-words="237" data-nb-chars="1497"><span class="idea" data-nb-ref-number="73" id="idea73" data-nb-words="237" data-nb-chars="1497">Krásný je&nbsp;palác strojnictví; a&nbsp;nejkrásnější díla britského výtvarného umění jsou lokomotivy, lodi, kotle, turbíny, transformátory, takové divné mašiny se&nbsp;dvěma rohy na&nbsp;čele, stroje na&nbsp;všeliké točení, třesení a&nbsp;bouchání, obludy daleko fantastičtější a&nbsp;nekonečně elegantnější než praještěři v&nbsp;Natural History Museum; nevím, jak se&nbsp;jmenují a&nbsp;co&nbsp;se&nbsp;s&nbsp;nimi dělá, ale je&nbsp;to&nbsp;krásné, a&nbsp;někdy pouhá šroubová matička (sto liber těžká) je&nbsp;vrchol formální dokonalosti. Některé stroje jsou červené jako paprika, jiné masivní a&nbsp;šedé, některé žíhané mosazí a&nbsp;jiné černé a&nbsp;velkolepé jako náhrobek; a&nbsp;je&nbsp;to&nbsp;divné, že&nbsp;věk, který vymyslil dva sloupy a&nbsp;sedm stupňů před každým domkem, vybásnil v&nbsp;kovu takovou nevyčerpatelnou podivnost i&nbsp;krásu forem a&nbsp;funkcí. A&nbsp;nyní si&nbsp;představte, že&nbsp;toho je&nbsp;natěsnáno na&nbsp;ploše větší než Václavské náměstí, že&nbsp;je&nbsp;to&nbsp;větší než Uffizie a&nbsp;Vatikánské sbírky dohromady, že&nbsp;se&nbsp;to&nbsp;většinou točí, syčí, mele naolejovanými šoupátky, cvaká ocelovými čelistmi, tučně se&nbsp;potí a&nbsp;leskne mosazí; je&nbsp;to&nbsp;mýtus kovového věku. Jediná dokonalost, které moderní civilizace dosahuje, je&nbsp;mechanická; stroje jsou nádherné a&nbsp;bezvadné, ale život, který jim slouží nebo je&nbsp;jimi obsluhován, není nádherný, ani lesklý, ani dokonalejší, ani sličnější; ani dílo strojů není dokonalé, jen Ony, Stroje, jsou jako bohové. A&nbsp;abyste věděli, našel jsem skutečnou modlu v&nbsp;Paláci průmyslu. Je&nbsp;to&nbsp;kroužící nedobytná pokladna, lesklá pancéřová koule, která se&nbsp;tiše točí a&nbsp;točí na&nbsp;černém oltáři. Je&nbsp;to&nbsp;divné a&nbsp;trochu příšerné.</span></p>
          <p class="chunk" data-nb-ref-number="74" data-nb-words="85" data-nb-chars="530"><span class="idea" data-nb-ref-number="74" id="idea74" data-nb-words="85" data-nb-chars="530">Odnes mne domů, Letící Skote, skvělá stopadesátitunová lokomotivo, přenes mne přes moře, lodi bílá a&nbsp;svítící; sednu si&nbsp;tam na&nbsp;drsné mezi mateřídouškové a&nbsp;zavru oči, neboť jsem selské krve a&nbsp;trochu mne znepokojilo, co&nbsp;jsem viděl. Tato dokonalost hmoty, z&nbsp;níž neplyne dokonalost člověka, tyto skvoucí nástroje těžkého a&nbsp;nevykoupeného života mne matou. Jak by&nbsp;vypadal vedle tebe, Letící Skote, slepý žebrák, který mi&nbsp;dnes prodal sirky? Byl slepý a&nbsp;sžírán prašivinou; byl to&nbsp;velmi špatný a&nbsp;porouchaný stroj; byl to&nbsp;právě jenom člověk.</span></p>
          <h4 id="ii" class="chunk" data-nb-ref-number="75" data-nb-words="1" data-nb-chars="3"><span class="idea" data-nb-ref-number="75" id="idea75" data-nb-words="1" data-nb-chars="3">II.</span></h4>
        </section>
        <section>
          <p class="chunk" data-nb-ref-number="76" data-nb-words="309" data-nb-chars="2058"><span class="idea" data-nb-ref-number="76" id="idea76" data-nb-words="309" data-nb-chars="2058">Kromě strojů předvádí výstava ve&nbsp;Wembley dvojí podívanou: suroviny a&nbsp;produkty. Suroviny jsou obyčejně krásnější a&nbsp;zajímavější. Cihla čistého cínu má&nbsp;něco dokonalejšího než rytá a&nbsp;tepaná cínová mísa; ryšavé nebo ohnivě šedé dříví někde z&nbsp;Guayany nebo Sarawaku je&nbsp;rozhodně poutavější než hotový biliár a&nbsp;slizce průsvitná surová guma z&nbsp;Ceylonu či&nbsp;Malajska je&nbsp;vlastně daleko krásnější a&nbsp;tajuplnější než gumové koberce nebo gumový biftek; a&nbsp;to&nbsp;vám ještě nepopisuji všeliké africké zrní, ořechy bůhví odkud, bobule, semena, jádra, plody, pecky, šáchory, klasy, makovice, hlízy, lusky, dřeně a&nbsp;vlákna a&nbsp;kořeny a&nbsp;listí, věci sušené, moučné, olejnaté a&nbsp;lupenité ve&nbsp;všech barvách a&nbsp;hmatatelných jakostech, jejichž jména, většinou velmi krásná, jsem zapomněl a&nbsp;jichž užití je&nbsp;mi&nbsp;poněkud záhadné; myslím, že&nbsp;se&nbsp;tím posléze mažou stroje, imituje mouka nebo mastí podezřelé tarts v&nbsp;Lyonsových požíracích velkoústavech. Z&nbsp;těch žhavých, žíhaných, brunátných, temných a&nbsp;kovově znějících dřev se&nbsp;ovšem dělá staroanglický nábytek, a&nbsp;nikoliv negerské modly, ani chrámy, ani trůny černých či&nbsp;hnědých králů. Nanejvýš ještě lýkové koše či&nbsp;pytle, ve&nbsp;kterých sem bylo svezeno toto bohatství obchodních artiklů Britského impéria, povídají něco o&nbsp;negerské nebo malajské ruce, která se&nbsp;do&nbsp;nich vepsala svým podivným a&nbsp;pěkným technickým rukopisem. Vše ostatní je&nbsp;evropský produkt. Ale abych nelhal: ne&nbsp;všechno ostatní. Je&nbsp;několik uznaných exotických průmyslů, jako například indická velkovýroba Buddhů, čínské vějíře, kašmírské šály nebo damascenské meče, ve&nbsp;kterých si&nbsp;Evropané libují. A&nbsp;tedy se&nbsp;vyrábějí ve&nbsp;velkém sedící Sakiamunové, anilínové laky, exportní čínský porculán, sloni ze&nbsp;slonoviny a&nbsp;kalamáře z&nbsp;hadince nebo mastku, ryté mísy, perleťové hlouposti a&nbsp;jiné zaručeně pravé exotické výrobky. Není už&nbsp;lidového domorodého umění; černoch v&nbsp;Beninu vyřezává ze&nbsp;sloních klů figurky, jako by&nbsp;vychodil mnichovskou akademii, a&nbsp;dáte-li mu&nbsp;kus dřeva, vyřeže z&nbsp;něho klubovku. Inu Bože, patrně přestal být divochem a&nbsp;stal se&nbsp;– čím vlastně? ano, stal se&nbsp;zaměstnancem civilizovaného průmyslu.</span></p>
          <p class="chunk" data-nb-ref-number="77" data-nb-words="1" data-nb-chars="0"><span class="idea" data-nb-ref-number="77" id="idea77" data-nb-words="1" data-nb-chars="0"><img src="./resources/14.jpg" alt="14"></span></p>
          <p class="chunk" data-nb-ref-number="78" data-nb-words="159" data-nb-chars="922"><span class="idea" data-nb-ref-number="78" id="idea78" data-nb-words="159" data-nb-chars="922">Čtyři sta milionů barevných lidí je&nbsp;v&nbsp;Britské říši; a&nbsp;na&nbsp;výstavě Britské říše je&nbsp;z&nbsp;nich vidět jen několik reklamních panáků, pár žlutých nebo hnědých kramářů a&nbsp;několik starých památek, jež se&nbsp;sem dostaly jaksi pro kuriozitu a&nbsp;pro zábavu. A&nbsp;já&nbsp;nevím, je-li to&nbsp;strašný úpadek barevných ras nebo strašné mlčení čtyř set milionů; a&nbsp;nevím ani, co&nbsp;z&nbsp;toho dvojího by&nbsp;bylo hroznější. Výstava Britského impéria je&nbsp;ohromná a&nbsp;přeplněná; je&nbsp;tu&nbsp;všecko, i&nbsp;vycpaný lev a&nbsp;vyhynulý emu; schází tu&nbsp;jen duch čtyř set milionů lidí. Je&nbsp;to&nbsp;výstava anglického obchodu. Je&nbsp;to&nbsp;průřez té&nbsp;slaboučké vrstvy evropských interesů, které povlékly celý svět, nestarajíce se&nbsp;příliš o&nbsp;to, co&nbsp;je&nbsp;vespod. Výstava ve&nbsp;Wembley ukazuje, co&nbsp;čtyři sta milionů lidí dělá pro Evropu, a&nbsp;zčásti také, co&nbsp;Evropa dělá pro ně; ale není tu&nbsp;to, co&nbsp;oni sami dělají pro sebe. Není toho mnoho ani v&nbsp;Britském muzeu; největší koloniální říše nemá skutečného etnografického muzea…</span></p>
          <p class="chunk" data-nb-ref-number="79" data-nb-words="145" data-nb-chars="854"><span class="idea" data-nb-ref-number="79" id="idea79" data-nb-words="145" data-nb-chars="854">Avšak odstupte ode mne, špatné myšlenky; ať&nbsp;jsem raději posunován a&nbsp;postrkován proudem lidí od&nbsp;zélandských jablíček ke&nbsp;guinejským kokosům, od&nbsp;singaporského cínu k&nbsp;zlatým rudám jižní Afriky; ať&nbsp;vidím dálky a&nbsp;zeměpásy, horniny a&nbsp;plodiny země, památky zvířat i&nbsp;lidí, všecko to, z&nbsp;čeho se&nbsp;nakonec lisují šustící librové bankovky. Je&nbsp;tu&nbsp;všecko, co&nbsp;lze zpeněžit, kupovat a&nbsp;prodávat, od&nbsp;hrsti zrní po&nbsp;salónní vagon, od&nbsp;kusu uhlí po&nbsp;kožišinu z&nbsp;modrých lišek. Duše má, co&nbsp;by&nbsp;sis chtěla koupit z&nbsp;těchto pokladů světa? Nic, nic vlastně; chtěla bych být maličká a&nbsp;stát zase v&nbsp;krámě starého Prouzy v&nbsp;Úpici, vyvalovat oči na&nbsp;černý perník, pepř, zázvor, vanilku a&nbsp;bobkové listí a&nbsp;myslet si, to&nbsp;že&nbsp;jsou všechny poklady světa a&nbsp;všechny vůně Arábie a&nbsp;všechno koření dalekých zemí, žasnout, čichat a&nbsp;pak si&nbsp;běžet číst Verneův román o&nbsp;končinách divných, dalekých a&nbsp;vzácných.</span></p>
          <p class="chunk" data-nb-ref-number="80" data-nb-words="9" data-nb-chars="54"><span class="idea" data-nb-ref-number="80" id="idea80" data-nb-words="9" data-nb-chars="54">Neboť já, hloupá duše, jsem si&nbsp;je&nbsp;představovala jinak.</span></p>
          <h3 id="east-end" class="chunk" data-nb-ref-number="81" data-nb-words="2" data-nb-chars="8"><span class="idea" data-nb-ref-number="81" id="idea81" data-nb-words="2" data-nb-chars="8">East End</span></h3>
        </section>
        <section>
          <p class="chunk" data-nb-ref-number="82" data-nb-words="371" data-nb-chars="2305"><span class="idea" data-nb-ref-number="82" id="idea82" data-nb-words="371" data-nb-chars="2305">Začíná se&nbsp;to&nbsp;nedaleko za&nbsp;středem světa, za&nbsp;Anglickou bankou, Burzou a&nbsp;džunglí ostatních bank a&nbsp;směnáren; toto Zlaté pobřeží je&nbsp;téměř omýváno černými vlnami Východního Londýna. „Nechoďte tam bez průvodce,“ říkali mi&nbsp;domorodci z&nbsp;West Endu, „a neberte s&nbsp;sebou mnoho peněz.“ Nuže, je&nbsp;to&nbsp;rozhodně přehnáno; podle mého vkusu je&nbsp;Piccadilly nebo Fleet Street horší divočina než Psí Ostrov nebo zlopověstný Limehouse i&nbsp;s&nbsp;Čínským Městem a&nbsp;než celý Poplar se&nbsp;vším všudy, s&nbsp;židy, s&nbsp;plavci i&nbsp;s&nbsp;bídným Rotherhithe na&nbsp;druhé straně řeky. Nestalo se&nbsp;mi&nbsp;nic, vrátil jsem se&nbsp;jen hodně smuten, ač&nbsp;jsem obstál na&nbsp;razii v&nbsp;Košířích i&nbsp;v&nbsp;přístavních ohavnostech Marseille či&nbsp;Palerma. Pravda, jsou to&nbsp;velmi ošklivé ulice z&nbsp;blátivých cihel, se&nbsp;spoustou dětí na&nbsp;dlažbě, divnými čínskými typy, jež běhají jako stíny po&nbsp;obchodech ještě divnějších, opilými námořníky, dobročinnými azyly, krvavými výrostky a&nbsp;přiškvařeným, hadrovým zápachem; ale viděl jsem horší místa, bídu řvoucí, špinavou a&nbsp;zanícenou jako vřed, nevýslovné zápachy a&nbsp;doupata hroznější než vlčí pelech. Ale to&nbsp;není to, to&nbsp;není to. Strašné ve&nbsp;Východním Londýně není to, co&nbsp;lze vidět a&nbsp;čichat, ale to, že&nbsp;toho je&nbsp;tak nesmírně a&nbsp;nevykupitelně mnoho. Jinde je&nbsp;chudoba a&nbsp;ošklivost jen jako smetiště mezi dvěma domy, jako ohavný kout, píštěl či&nbsp;nečistý odpadek; ale tady jsou míle a&nbsp;míle černých domků, beznadějných ulic, židovských krámů, nadpočetných dětí, kořalen a&nbsp;křesťanských azylů. Míle a&nbsp;míle, od&nbsp;Peckhamu po&nbsp;Hackney, od&nbsp;Walworthu po&nbsp;Barking: Bermondsey, Rotherhithe, Poplar, Bromley, Stepney Bow a&nbsp;Bethnal Green, čtvrti dělníků, židů, cockneyů a&nbsp;nakladačů z&nbsp;doků, lidí chudých i&nbsp;ztracených – vše stejně nijaké, černé, holé a&nbsp;nekonečné, proryté nečistými kanály hlučné komunikace a&nbsp;napořád stejně bezútěšné. A&nbsp;na&nbsp;jihu, na&nbsp;severozápadě, na&nbsp;severovýchodě zase totéž, míle a&nbsp;míle černých domků, kde celá ulice je&nbsp;jen nesmírný horizontální činžák, továrny, plynojemy, trati, hlinité občiny, sklady hmot a&nbsp;sklady lidí, bez konce a&nbsp;bez naděje. Jsou jistě ohavnější čtvrti a&nbsp;bídnější ulice ve&nbsp;všech dílech světa; i&nbsp;bída má&nbsp;zde vyšší úroveň, a&nbsp;nejchudší žebrák nevězí ještě v&nbsp;hadrech; ale můj Bože, co&nbsp;lidí, jaké miliony lidí žijí v&nbsp;této větší polovině Londýna, v&nbsp;těchto krátkých, uniformních, neradostných ulicích, jež se&nbsp;hemží na&nbsp;plánu Londýna jako červi v&nbsp;nesmírné mršině!</span></p>
          <p class="chunk" data-nb-ref-number="83" data-nb-words="187" data-nb-chars="1078"><span class="idea" data-nb-ref-number="83" id="idea83" data-nb-words="187" data-nb-chars="1078">A&nbsp;to&nbsp;právě je&nbsp;smutek East Endu: je&nbsp;toho příliš mnoho; a&nbsp;nedá se&nbsp;to&nbsp;předělat. Ani démon pokušitel by&nbsp;si&nbsp;netroufal říci: Chceš-li, zbořím toto město a&nbsp;ve&nbsp;třech dnech je&nbsp;znovu postavím, – znovu a&nbsp;lépe; ne&nbsp;tak černě, ne&nbsp;tak mechanicky, ne&nbsp;tak nelidsky a&nbsp;pustě. Kdyby to&nbsp;řekl, snad bych padna se&nbsp;mu&nbsp;klaněl. Běhal jsem ulicemi, jejichž jména připomínají Jamaiku, Kanton, Indii nebo Peking; všecky jsou stejné, ve&nbsp;všech oknech záclonky; mohlo by&nbsp;se&nbsp;to&nbsp;zdát skoro slušné, kdyby nebylo pět set tisíc takových ubikací. V&nbsp;této zdrcující kvantitě už&nbsp;to&nbsp;nevypadá jako příbytek lidí, nýbrž jako geologický útvar; toto černé magma je&nbsp;chrleno továrnami; nebo je&nbsp;to&nbsp;sedlina obchodu, jenž tamhle po&nbsp;Temži pluje na&nbsp;bílých lodích; nebo se&nbsp;to&nbsp;navrstvilo sazemi a&nbsp;prachem. Běžte se&nbsp;podívat na&nbsp;Oxford Street a&nbsp;Regent Street a&nbsp;Strand, jak krásné domy postavili lidé pro zboží, pro výrobky, pro věci; neboť výrobek člověka má&nbsp;svou cenu. Košile by&nbsp;ztratila na&nbsp;ceně, kdyby měla být prodávána v&nbsp;takovýchto šedivých a&nbsp;jalových stěnách; ale člověk tu&nbsp;může žít, to&nbsp;jest spát, jíst ošklivá jídla a&nbsp;plodit děti.</span></p>
          <p class="chunk" data-nb-ref-number="84" data-nb-words="1" data-nb-chars="0"><span class="idea" data-nb-ref-number="84" id="idea84" data-nb-words="1" data-nb-chars="0"><img src="./resources/15.jpg" alt="15"></span></p>
          <p class="chunk" data-nb-ref-number="85" data-nb-words="40" data-nb-chars="230"><span class="idea" data-nb-ref-number="85" id="idea85" data-nb-words="40" data-nb-chars="230">Snad by&nbsp;vás někdo znalejší zavedl na&nbsp;místa malebnější, kde i&nbsp;špína je&nbsp;romantická a&nbsp;bída pitoreskní; ale já&nbsp;jsem zabloudil do&nbsp;uliček velkého počtu a&nbsp;nemohu najít cestu ven. Nebo je&nbsp;vůbec jisto, kam vedou tyto nesčíslné černé ulice?</span></p>
          <h3 id="country" class="chunk" data-nb-ref-number="86" data-nb-words="1" data-nb-chars="7"><span class="idea" data-nb-ref-number="86" id="idea86" data-nb-words="1" data-nb-chars="7">Country</span></h3>
        </section>
        <section>
          <p class="chunk" data-nb-ref-number="87" data-nb-words="81" data-nb-chars="509"><span class="idea" data-nb-ref-number="87" id="idea87" data-nb-words="81" data-nb-chars="509">Nuže, sedni na&nbsp;vlak a&nbsp;ujížděj některým směrem, zpívaje si&nbsp;do&nbsp;rachotu kol „kudy ven, kudy ven“. I&nbsp;defilují ulice Velkého Počtu, bubny plynáren, křižovatky kolejí, továrny, hřbitovy; nyní vpadají pásy zeleně do&nbsp;nekonečného města, vidíš poslední stanice tramvají, tichá předměstí, zelenou trávu a&nbsp;první ovečky skloněné k&nbsp;zemi ve&nbsp;věčném přírodním obřadu žraní. A&nbsp;pak ještě půl hodiny, a&nbsp;jsi venku z&nbsp;největšího města na&nbsp;světě; vystoupíš na&nbsp;některé staničce, kde tě&nbsp;čekají pohostinní lidé, a&nbsp;jsi v&nbsp;anglické country.</span></p>
          <p class="chunk" data-nb-ref-number="88" data-nb-words="1" data-nb-chars="0"><span class="idea" data-nb-ref-number="88" id="idea88" data-nb-words="1" data-nb-chars="0"><img src="./resources/16.jpg" alt="16"></span></p>
          <p class="chunk" data-nb-ref-number="89" data-nb-words="327" data-nb-chars="1802"><span class="idea" data-nb-ref-number="89" id="idea89" data-nb-words="327" data-nb-chars="1802">Kde si&nbsp;nyní nabereš pěkných slov, abys vylíčil tiché a&nbsp;zelené půvaby anglického venkova? Byl jsem dole v&nbsp;Surrey a&nbsp;nahoře v&nbsp;Essexu; běhal jsem po&nbsp;cestách vroubených živými ploty, samými živými ploty, které dělají z&nbsp;Anglie tu&nbsp;pravou Anglii, neboť ohraničují, ale netísní; pootevřená vrátka tě&nbsp;vedou do&nbsp;staleté aleje parku hlubšího nežli les, a&nbsp;tady je&nbsp;červený domek s&nbsp;vysokými komíny, věž kostela mezi stromy, luka se&nbsp;stády krav, stáda koní, jež po&nbsp;tobě obracejí krásné a&nbsp;vážné oči; cestička jako by&nbsp;ji&nbsp;vymetl, sametové tůně s&nbsp;lekníny a&nbsp;kosatci, parky, zámky, louky a&nbsp;louky, žádná pole, nic, co&nbsp;by&nbsp;křičelo o&nbsp;lidské dřině; ráj, kde sám Pán Bůh udělal asfaltové a&nbsp;pískové cesty, nasázel staré stromy a&nbsp;upletl z&nbsp;břečťanu dečky na&nbsp;červené domky. Můj strýče, český sedláku, jak byste potřásl v&nbsp;nevoli hlavou, dívaje se&nbsp;na&nbsp;červená a&nbsp;černá stáda krav na&nbsp;nejkrásnějších lukách světa, a&nbsp;řekl byste: Jaká škoda toho krásného hnoje! A&nbsp;řekl byste: Proč tadyhle nenasázejí řepy, a&nbsp;tuhle, lidi, tuhle by&nbsp;mohla být pšenka, a&nbsp;tady brambory, a&nbsp;tady bych nasázel místo toho křoví třešně a&nbsp;vajksle; a&nbsp;tady vojtěšku, a&nbsp;tuhle ovísek, a&nbsp;tady na&nbsp;tom lánu žito nebo řepku; vždyť je&nbsp;tu&nbsp;hlína, lidi, že&nbsp;by&nbsp;ji&nbsp;mohl na&nbsp;chleba mazat, a&nbsp;oni to&nbsp;nechají na&nbsp;pastvu! – Víte, strýčku, ono to&nbsp;prý tady nestojí za&nbsp;tu&nbsp;práci; abyste věděl, pšenka sem chodí z&nbsp;Austrálie a&nbsp;cukr z&nbsp;Indie a&nbsp;brambory z&nbsp;Afriky nebo odkud; víte, strýčku, tady už&nbsp;nejsou sedláci; a&nbsp;tohle je&nbsp;jen taková zahrada. – A&nbsp;víš, hochu, řekl byste, to&nbsp;se&nbsp;mně u&nbsp;nás líbí víc; je&nbsp;to&nbsp;třeba jen řepa, ale člověk aspoň vidí tu&nbsp;práci. A&nbsp;tady, vždyť tu&nbsp;ani nikdo nehlídá u&nbsp;těch krav a&nbsp;voveček; že&nbsp;jim je&nbsp;nikdo neukradne! Namoutě, hochu, vždyť tu&nbsp;není vidět človíčka; jen tamhle jede někdo na&nbsp;kole, a&nbsp;tady, kuš, zas někdo na&nbsp;tom smradlavém autě; hochu, hochu, copak tu&nbsp;nikdo nic nerobí?</span></p>
          <p class="chunk" data-nb-ref-number="90" data-nb-words="127" data-nb-chars="764"><span class="idea" data-nb-ref-number="90" id="idea90" data-nb-words="127" data-nb-chars="764">Těžko bych vyložil svému strýčkovi hospodářskou soustavu Anglie; příliš by&nbsp;ho&nbsp;svrběly dlaně po&nbsp;těžké radlici. Anglický venkov není pro práci; je&nbsp;pro oči. Je&nbsp;zelený jako park a&nbsp;nedotčený jako ráj; i&nbsp;putoval jsem travnatou stezkou v&nbsp;Surrey za&nbsp;vlahého deště, mezi trsy žlutě rozkvetlé kručinky a&nbsp;ryšavým vřesem, jenž prokvétal světlounkým kapradím; a&nbsp;nebylo tam nic než nebe a&nbsp;oblé kopečky, neboť domky i&nbsp;s&nbsp;lidmi jsou schovány v&nbsp;stromoví, odkud veselým obláčkem dýmá připravený oběd. Vzpomínám na&nbsp;tebe, dobrý starý domku se&nbsp;stropem z&nbsp;trámů a&nbsp;ohromným krbem, ve&nbsp;kterém se&nbsp;může uvelebit celý promoklý člověk; stůl je&nbsp;dubový a&nbsp;dobře chutná guildfordské pivo z&nbsp;hliněných džbánků a&nbsp;řeč veselých lidí nad anglickým špekem a&nbsp;sýrem. Ještě jednou vám děkuju, a&nbsp;musím zase dál.</span></p>
          <p class="chunk" data-nb-ref-number="91" data-nb-words="1" data-nb-chars="0"><span class="idea" data-nb-ref-number="91" id="idea91" data-nb-words="1" data-nb-chars="0"><img src="./resources/17.jpg" alt="17"></span></p>
          <p class="chunk" data-nb-ref-number="92" data-nb-words="125" data-nb-chars="773"><span class="idea" data-nb-ref-number="92" id="idea92" data-nb-words="125" data-nb-chars="773">Putoval jsem jako víla po&nbsp;trávnících v&nbsp;Essexu, lezl přes plot do&nbsp;panského parku a&nbsp;viděl lekníny a&nbsp;gladstonie na&nbsp;černé tůni, tancoval v&nbsp;sýpce tanec, který jsem neuměl, lezl na&nbsp;věž kostela a&nbsp;dvacetkráte za&nbsp;den žasl nad harmonií a&nbsp;dokonalostí života, jímž se&nbsp;obklopuje Angličan ve&nbsp;svém domově. Anglický domov, to&nbsp;je&nbsp;tenis a&nbsp;teplá voda, gong svolávající k&nbsp;obědu, knihy, louky, pohodlí vybrané, ustálené a&nbsp;požehnané staletími, svoboda dětí a&nbsp;patriarchálnost rodičů, pohostinnost a&nbsp;formalismus pohodlný jako župan; zkrátka anglický domov je&nbsp;anglický domov, a&nbsp;proto jsem jej na&nbsp;památku nakreslil i&nbsp;s&nbsp;kukačkou a&nbsp;králíkem; uvnitř pak žije a&nbsp;píše jeden z&nbsp;nejrozumnějších lidí tohoto světa a&nbsp;venku kukačka kuká třeba třicetkrát za&nbsp;sebou; tím končím pohádku o&nbsp;nejlepších věcech Anglie.</span></p>
          <p class="chunk" data-nb-ref-number="93" data-nb-words="1" data-nb-chars="0"><span class="idea" data-nb-ref-number="93" id="idea93" data-nb-words="1" data-nb-chars="0"><img src="./resources/18.jpg" alt="18"></span></p>
          <h3 id="cambridge-anbspoxford" class="chunk" data-nb-ref-number="94" data-nb-words="3" data-nb-chars="18"><span class="idea" data-nb-ref-number="94" id="idea94" data-nb-words="3" data-nb-chars="18">Cambridge a&nbsp;Oxford</span></h3>
        </section>
        <section>
          <p class="chunk" data-nb-ref-number="95" data-nb-words="252" data-nb-chars="1580"><span class="idea" data-nb-ref-number="95" id="idea95" data-nb-words="252" data-nb-chars="1580">Nejdříve má&nbsp;člověk dojem provinciálního města; a&nbsp;náhle, propána, čí&nbsp;je&nbsp;tenhle starý zámek? To&nbsp;je&nbsp;studentská kolej s&nbsp;třemi dvory, vlastní kaplí, královskou síní, kde jedí studenti, parkem, hřišti a&nbsp;já&nbsp;nevím čím ještě. A&nbsp;tady je&nbsp;druhá, ještě větší, se&nbsp;čtyřmi dvory, parkem za&nbsp;řekou, vlastní katedrálou, ještě větší gotickou jídelnou, pětisetletým trámovím, galerií starých portrétů, ještě staršími tradicemi a&nbsp;ještě slavnějšími jmény. Třetí pak je&nbsp;nejstarší, čtvrtá se&nbsp;vyznamenává vědami, pátá atletickými rekordy, šestá nejpěknější kaplí, sedmá nevím už&nbsp;čím, a&nbsp;protože jich je&nbsp;přinejmenším patnáct, spletl jsem si&nbsp;je&nbsp;všechny; vidím jen hradovité paláce perpendikulárního slohu<a href="./resources/undefined">[3]</a>, ohromná nádvoří, kde běhají páni žáci v&nbsp;černých talárech a&nbsp;čtverhranných baretech s&nbsp;třapečkem, z&nbsp;nichž každý má&nbsp;své dva nebo tři pokoje v&nbsp;těchto zámeckých křídlech; vidím gotické kaple vykuchané protestantismem, hodovní síně s&nbsp;estrádou pro masters a&nbsp;fellows, ctihodné uzené portréty earlů, státníků a&nbsp;poetů, kteří odtud vyšli, vidím proslulé backs, totiž zadky kolejí nad říčkou Cam, přes niž jsou hozeny mosty do&nbsp;staletých kolejních parků; pluji po&nbsp;něžné říčce mezi backs a&nbsp;parky a&nbsp;myslím na&nbsp;naše studenty, na&nbsp;jejich hubená břicha a&nbsp;boty prošoupané běháním po&nbsp;přednáškách. Klaním se&nbsp;ti&nbsp;po&nbsp;pás, Cambridgi, neboť dostalo se&nbsp;mi&nbsp;cti jíst na&nbsp;estrádě mezi učenými masters v&nbsp;síni tak ohromné a&nbsp;staré, že&nbsp;mi&nbsp;bylo, jako by&nbsp;se&nbsp;mi&nbsp;to&nbsp;jen zdálo; zdravím tě&nbsp;oběma rukama, Cambridgi, neboť dostalo se&nbsp;mi&nbsp;radosti jíst se&nbsp;studenty, masters a&nbsp;jinou mládeží z&nbsp;hliněných hrníčků v&nbsp;Půlměsíci; a&nbsp;bylo mi&nbsp;dobře mezi nimi.</span></p>
          <p class="chunk" data-nb-ref-number="96" data-nb-words="1" data-nb-chars="0"><span class="idea" data-nb-ref-number="96" id="idea96" data-nb-words="1" data-nb-chars="0"><img src="./resources/19.jpg" alt="19"></span></p>
          <p class="chunk" data-nb-ref-number="97" data-nb-words="68" data-nb-chars="436"><span class="idea" data-nb-ref-number="97" id="idea97" data-nb-words="68" data-nb-chars="436">A&nbsp;viděl jsem trávníky, na&nbsp;které smí vstoupit jen master, a&nbsp;nikoliv undergraduate, a&nbsp;schody, na&nbsp;kterých smí hrát v&nbsp;kuličky jen graduate, a&nbsp;nikoliv student; viděl jsem profesory v&nbsp;králičině a&nbsp;pláštích červených jako langusta, viděl jsem, jak graduovaní klekají a&nbsp;líbají ruku místokancléřovu; z&nbsp;těch všech divů jsem mohl nakreslit jen jednoho ctihodného kolejního probošta, jenž mi&nbsp;nalil skleničku sherry aspoň tak starého jako starý Pitt.</span></p>
          <p class="chunk" data-nb-ref-number="98" data-nb-words="1" data-nb-chars="0"><span class="idea" data-nb-ref-number="98" id="idea98" data-nb-words="1" data-nb-chars="0"><img src="./resources/20.jpg" alt="20"></span></p>
          <p class="chunk" data-nb-ref-number="99" data-nb-words="1" data-nb-chars="0"><span class="idea" data-nb-ref-number="99" id="idea99" data-nb-words="1" data-nb-chars="0"><img src="./resources/21.jpg" alt="21"></span></p>
          <p class="chunk" data-nb-ref-number="100" data-nb-words="20" data-nb-chars="127"><span class="idea" data-nb-ref-number="100" id="idea100" data-nb-words="20" data-nb-chars="127">Zpaměti jsem pak nakreslil koleje cambridgeské, jak se&nbsp;mi&nbsp;o&nbsp;nich několikrát zdálo; ve&nbsp;skutečnosti jsou ještě větší a&nbsp;krásnější.</span></p>
          <p class="chunk" data-nb-ref-number="101" data-nb-words="43" data-nb-chars="247"><span class="idea" data-nb-ref-number="101" id="idea101" data-nb-words="43" data-nb-chars="247">Někdy se&nbsp;mi&nbsp;také zdává o&nbsp;cambridgeském králíkovi. Dali mu&nbsp;tam dýchat nějaký plyn, aby se&nbsp;podívali, co&nbsp;tomu říká jeho králičí slezina; viděl jsem ho&nbsp;umírat, dýchal překotně a&nbsp;poulil oči. Nyní mne strašívá ve&nbsp;snách; buď Bůh milostiv jeho ušaté duši.</span></p>
          <p class="chunk" data-nb-ref-number="102" data-nb-words="1" data-nb-chars="0"><span class="idea" data-nb-ref-number="102" id="idea102" data-nb-words="1" data-nb-chars="0"><img src="./resources/22.jpg" alt="22"></span></p>
          <p class="chunk" data-nb-ref-number="103" data-nb-words="120" data-nb-chars="764"><span class="idea" data-nb-ref-number="103" id="idea103" data-nb-words="120" data-nb-chars="764">Co&nbsp;mám nyní říci špatného o&nbsp;Oxfordě? Nemohu chválit Oxford, chvále Cambridge; a&nbsp;mé&nbsp;přátelství s&nbsp;Cambridgí mne zavazuje, abych dštil síru a&nbsp;oheň na&nbsp;hrdopyšný Oxford. Bohužel se&nbsp;mi&nbsp;tam docela líbilo; koleje tam jsou ještě větší a&nbsp;snad ještě starší, mají krásné tiché parky, galerie předků stejně slavných, hodovní síně, památky a&nbsp;důstojné pedely; ale veškerá tato paráda a&nbsp;tradice není pro každého; zdá se, že&nbsp;jejím účelem není pěstit učené odborníky, nýbrž pány. Představte si, že&nbsp;by&nbsp;naši studenti obědvali přinejmenším ve&nbsp;Valdštýnském sále na&nbsp;těžkém starém stříbře, obsluhováni číšníky v&nbsp;livrejích, zpracováváni ke&nbsp;zkouškám domácími profesory v&nbsp;posluchárnách vybavených všemi druhy klubovek, křesel a&nbsp;lehátek; představte si&nbsp;– Ale ne; hoši, nic si&nbsp;z&nbsp;toho nedělejte.</span></p>
          <h3 id="poutník-navštěvuje-katedrály" class="chunk" data-nb-ref-number="104" data-nb-words="3" data-nb-chars="28"><span class="idea" data-nb-ref-number="104" id="idea104" data-nb-words="3" data-nb-chars="28">Poutník navštěvuje katedrály</span></h3>
        </section>
        <section>
          <p class="chunk" data-nb-ref-number="105" data-nb-words="218" data-nb-chars="1377"><span class="idea" data-nb-ref-number="105" id="idea105" data-nb-words="218" data-nb-chars="1377">Katedrálová města jsou malá města s&nbsp;velkými katedrálami, ve&nbsp;kterých se&nbsp;konají nesmírně dlouhé bohoslužby; i&nbsp;přijde kostelník a&nbsp;nařídí turistovi, aby nekoukal na&nbsp;strop a&nbsp;pilíře, nýbrž sedl si&nbsp;do&nbsp;lavice a&nbsp;poslouchal, co&nbsp;tam v&nbsp;chóru odzpěvují. Tento zvyk mají kostelníci v&nbsp;Ely, Lincolnu, Yorku a&nbsp;Durhamu; nevím, co&nbsp;dělají jinde, neboť jinde jsem nebyl. Slyšel jsem ohromné množství litanií, žalmů, anthem<a href="./resources/undefined">[4]</a> a&nbsp;písní a&nbsp;všiml jsem si, že&nbsp;anglické katedrály mají obyčejně dřevěné stropy, následkem čehož není u&nbsp;nich vyvinut opěrný systém kontinentální gotiky; že&nbsp;perpendikulární pilíře v&nbsp;Anglii mají vzhled složitého potrubí; že&nbsp;protestantští kostelníci jsou tvrdší než katoličtí a&nbsp;potrpí si&nbsp;stejně na&nbsp;spropitné jako kostelníci italští, jenže jsouce gentlemany – musejí dostat větší; že&nbsp;reformace vykonala velmi prasácké dílo, když zurážela hlavy soch a&nbsp;odstranila z&nbsp;kostelů obrazy a&nbsp;jiné pohanské modlářství. Následkem toho jsou anglické katedrály holé a&nbsp;divné, jako by&nbsp;se&nbsp;do&nbsp;nich nikdo nenastěhoval. A&nbsp;ještě horší je, že&nbsp;uprostřed hlavní lodi je&nbsp;uzavřený chór pro kněze, ministranty a&nbsp;elitu farnosti; ostatní lid sedí dole a&nbsp;nevidí nic než víceméně vyřezávané stěny chóru a&nbsp;zadek varhan; hlavní loď je&nbsp;tím důkladně porušena, celkový prostor je&nbsp;rozříznut vedví; jakživ jsem neviděl něco tak absurdního. Ale protože tam v&nbsp;chóru ještě pořád něco zpívají, je&nbsp;nutno se&nbsp;sebrat a&nbsp;jít ven.</span></p>
          <p class="chunk" data-nb-ref-number="106" data-nb-words="1" data-nb-chars="0"><span class="idea" data-nb-ref-number="106" id="idea106" data-nb-words="1" data-nb-chars="0"><img src="./resources/23.jpg" alt="23"></span></p>
          <p class="chunk" data-nb-ref-number="107" data-nb-words="99" data-nb-chars="575"><span class="idea" data-nb-ref-number="107" id="idea107" data-nb-words="99" data-nb-chars="575">Ely, Ely, lama sabachtani<a href="./resources/undefined">[5]</a>! Zradilo jsi mne, Ely, mrtvé město ležící u&nbsp;nohou románské katedrály, když unaven a&nbsp;žízniv jsem o&nbsp;páté hodině odpoledne tloukl na&nbsp;dveře čajoven a&nbsp;hospod, výčepů, trafik i&nbsp;papírníků, ale nebylo mi&nbsp;otevřeno. V&nbsp;pět hodin odpoledne Ely spí; neměl jsem bohužel pokdy vyzkoumat, co&nbsp;dělá Ely ve&nbsp;tři hodiny odpoledne nebo v&nbsp;deset hodin ráno; snad vůbec spí. I&nbsp;sedl jsem si&nbsp;mezi kravince ve&nbsp;veřejném parku a&nbsp;díval jsem se&nbsp;na&nbsp;ctihodnou katedrálu, která tu&nbsp;stojí k&nbsp;chvále Boží. Ty&nbsp;kavky kolem věží jsou snad duše kostelníků, kteří zaživa strašili v&nbsp;kostele.</span></p>
          <p class="chunk" data-nb-ref-number="108" data-nb-words="43" data-nb-chars="256"><span class="idea" data-nb-ref-number="108" id="idea108" data-nb-words="43" data-nb-chars="256">Lincoln běží do&nbsp;kopečka, má&nbsp;hrádek a&nbsp;katedrálu a&nbsp;něco po&nbsp;Římanech, zapomněl jsem už&nbsp;co; katedrála je&nbsp;šerá a&nbsp;krásná a&nbsp;zpívají tam nějaké bohoslužby pro tři kostelníky, kteří mne nevraživě hlídají. Co&nbsp;mohu činit? Sbohem, kostelníci, jedu se&nbsp;podívat do&nbsp;Yorku.</span></p>
          <p class="chunk" data-nb-ref-number="109" data-nb-words="90" data-nb-chars="535"><span class="idea" data-nb-ref-number="109" id="idea109" data-nb-words="90" data-nb-chars="535">V&nbsp;Yorku je&nbsp;katedrála ještě krásnější; chci si&nbsp;ji&nbsp;prohlédnout, ale kostelník povídá, abych toho jako nechal, že&nbsp;za&nbsp;chvíli budou bohoslužby. I&nbsp;šel jsem se&nbsp;projít na&nbsp;hradby a&nbsp;nakreslil jsem si&nbsp;odtamtud yorkský minster, třebaže se&nbsp;v&nbsp;něm konaly bohoslužby; snad proto přijdu do&nbsp;anglického pekla. Kolem je&nbsp;pěkný Yorkshire, krajina těžkých krav a&nbsp;slavných prasat, středisko všech anglických šunek a&nbsp;špeků; a&nbsp;ulice v&nbsp;Yorku jsou staré a&nbsp;hezké, s&nbsp;vysunutými štíty a&nbsp;černými trámy. Mnoho bych mohl říci o&nbsp;dějinách Yorku, ale musím jet do&nbsp;Durhamu.</span></p>
          <p class="chunk" data-nb-ref-number="110" data-nb-words="1" data-nb-chars="0"><span class="idea" data-nb-ref-number="110" id="idea110" data-nb-words="1" data-nb-chars="0"><img src="./resources/24.jpg" alt="24"></span></p>
          <p class="chunk" data-nb-ref-number="111" data-nb-words="1" data-nb-chars="0"><span class="idea" data-nb-ref-number="111" id="idea111" data-nb-words="1" data-nb-chars="0"><img src="./resources/25.jpg" alt="25"></span></p>
          <p class="chunk" data-nb-ref-number="112" data-nb-words="74" data-nb-chars="461"><span class="idea" data-nb-ref-number="112" id="idea112" data-nb-words="74" data-nb-chars="461">Katedrála v&nbsp;Durhamu je&nbsp;prastará a&nbsp;strmí na&nbsp;vysoké skále; uvnitř se&nbsp;konají bohoslužby s&nbsp;kázáním, zpěvem a&nbsp;kostelníky; přece však jsem viděl hrob Bedy Ctihodného, zavalité pilíře a&nbsp;křížové chodby a&nbsp;výpravu hezkých Američanek; ty&nbsp;pilíře jsou pokryty hluboko vtesaným rýhováním, což působí zvláštním, skoro polychromatickým dojmem. Mimoto je&nbsp;tam hrob svatého Cuthberta, starý hrad a&nbsp;staré kamenné domky, a&nbsp;pěkné městečko běží z&nbsp;kopce na&nbsp;kopec, a&nbsp;víc už&nbsp;o&nbsp;tom nevím.</span></p>
          <p class="chunk" data-nb-ref-number="113" data-nb-words="93" data-nb-chars="631"><span class="idea" data-nb-ref-number="113" id="idea113" data-nb-words="93" data-nb-chars="631">Tedy anglická chrámová architektura je&nbsp;úhrnem méně malebná i&nbsp;méně plastická než kontinentální. Když se&nbsp;jednou přednormanským Britům povedlo postavit náramné chrámové lodi s&nbsp;dřevěným stropem, zůstali na&nbsp;tom i&nbsp;v&nbsp;gotice, patrně z&nbsp;pravěké konzervativnosti; i&nbsp;jsou jejich kostely převeliké síně s&nbsp;širokými okny, bez klenby a&nbsp;žebroví, bez mocně vysunutého systému opěrných pilířů, oblouků, fiál a&nbsp;celé té&nbsp;plastické frenezie; a&nbsp;mají dvě čtyřhranné věže v&nbsp;portále a&nbsp;jednu nad zkřížením, sochy vymetené reformací a&nbsp;chudou sochařskou výzdobu, vnitřní prostor pokažený chórem a&nbsp;varhanami a&nbsp;celkový dojem silně otřesený přítomností kostelníků.</span></p>
          <p class="chunk" data-nb-ref-number="114" data-nb-words="53" data-nb-chars="340"><span class="idea" data-nb-ref-number="114" id="idea114" data-nb-words="53" data-nb-chars="340">Avšak ještě slovíčko o&nbsp;vás, malé kostýlky bez chórů a&nbsp;kostelníků, holé a&nbsp;chladné síňky Boží s&nbsp;dubovým stropem, hřbitovním trávníkem dokola a&nbsp;čtyřhrannou věží mezi stromy, jež je&nbsp;tak typická pro anglický venkov jako báně cibulky pro náš venkov; věže, jež odbíjíte hodiny věčně stejným církevním nápěvem nad věčně stejnými náhrobky nebožtíků.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./anglicke_listy_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>